आओ, कुछ बच्चों से मिलें और देखें, कैसे-कैसे ये बच्चे स्कूल पहुंचत, हैं।    हमारे यहाँ बारिश बहुत होती है। कभी-कभी तो चारों तरफ घुटनों तक पानी भर जाता है। फिर भी हम स्कूल जाने से नहीं रूकते। एक हाथ में किताबें उठाते हैं और दूसरे हाथ से बाँस को पकड़ते हैं। हम जल्दी-जल्दी बॉस और रस्सी से बना पुल पार कर जाते है।    कुछ ईंटें लो। इन्हें किसी खुली जगह पर सीधी लाइन में रखो, जैसे चित्र में दिखाया गया है। अब इन पर चलने की कोशिश करो। क्या यह आसान लगा?  अपनी टीचर की मदद से चार पाँच बाँसों को बाँध कर एक छोटा सा पुल बनाओ। उस पर चल कर देखो। तुम्हें कैसा लगा? गिरे तो नहीं? कई बार चलोगे तो आसान लगने लगेगा।  जूते या चप्पल पहन कर पुल पर चलना ज्यादा आसान होगा या नंगे पैर? क्यों?       स्कूल पहुँचने के लिए हमें रोज़ नदी पार करनी होती है। खूब चौड़ी और गहरी नदी। नदी के पार जाती हुई मज़बूत लोहे की रस्सी होती है। यह दोनों तरफ़ से भारी पत्थरों या पेड़ों से कस कर बँधी रहती है। ट्रॉली (लकड़ी से बना झूला) पुली की मदद से इस रस्सी पर सरकती है। हम चार-पाँच बच्चे एक साथ ट्रॉली में बैठ जाते हैं और पहुँच जाते हैं नदी के उस पार! चित्र 1 और  2  को देखो। बच्चे कुँए से बाल्टी खींच रहे हैं। क्या दोनों चित्रों में अंतर बता सकते हो? इन दोनों में से किस तरह से खींचना आसान होगा-पुली (घिरनी) के साथ या बिना पुली के?          अपने आस-पास देखो। तुम कहाँ-कहाँ पुली का प्रयोग देखते हो? उनकी सूची बनाओ।  तुम भी चरखी या खाली धागे की रील से पुली बनाकर कुछ सामान उठाने की कोशिश करो।       हमें भी कई बार कई जगह पानी पार करना पड़ता है। तब हम भी पुल से जाते है। ये सीमेंट, ईटों और लोहे के सरियों से बने होते हैं। देखो,  पुल पर चढ़ने-उतरने के लिए सीढ़ियाँ भी हैं। यह पुल बाँस के बने पुल से किस तरह अलग है?  अंदाज़ा लगाओ, इस पुल को एक समय पर कितने लोग पार कर सकते हैं?  तुमने देखा कि कैसे बच्चे अलग -अलग पुलों की मदद से ऊबड़ -खाबड़ रास्ते और नदियों को पार करके स्कूल पहुंचते हैं।  अगर तुम्हें मौका मिले,  तो तुम कौन-से पुल से जाना चाहोगे? क्यों?  स्कूल जाने के लिए क्या तुम भी कोई पुल पार करते हो? वह पुल कैसा दिखाई देता है? उसका चित्र बनाओ।  अपने दादा-दादी से पता करो कि उनके बचपन के समय में पुल कैसे होते थे?     अपने आस-पास किसी पुल या पुलिया को देखो और उसके बारे में कुछ बातें पता करो— वह कहाँ बना है— पानी पर, सड़क पर, पहाड़ों के बीच या कहीं और?  पुल को कौन-कौन पार करता है? लोग ही जाते हैं या जानवर और गाड़ियाँ भी?  क्या वह पुल पुराना-सा लगता है या नया?  पता करो कि वह पुल किन-किन चीजों से बना है? उन चीज़ों की सूची बनाओ।  उस पुल का चित्र कॉपी में बनाओ। पुल पर चलती ट्रेन, गाड़ियाँ, जानवर और लोग दिखाना मत भूलना।  सोचो, अगर वह पुल नहीं होता, तो क्या-क्या परेशानियाँ होती ?  कुछ अन्य तरीके देखें, जिनसे बच्चे स्कूल पहुँचते हैं।    केरल के कुछ भागों में बच्चे पानी को पार करने के लिए वल्लम  (लकड़ी की बनी छोटी नाव) में बैठकर स्कूल तक पहुँचते हैं।    क्या तुमने किसी और तरह की नाव देखी है?  पानी पार करने के और क्या तरीके हो सकते हैं? हम रेगिस्तान में रहते हैं। हमारे यहाँ दूर -दूर तक रेत ही रेत नज़र आती है। दिन में तो रेत खूब तपती है। हम ऊँट-गाड़ी में बैठकर स्कूल पहुंचते हैं। क्या तुम भी कभी ऊँट-गाड़ी या ताँगे पर बैठे हो? कहाँ? खुद चढ़े थे या किसी ने बिठाया था?  तुम्हें उस गाड़ी पर बैठकर कैसा लगा? अपना अनुभव कक्षा में बताओ।    हम बैलगाड़ी पर बैठकर हरे-भरे खेतों में से धीरे-धीरे निकलते हुए स्कूल पहुंचते हैं। तेज़ धूप या बारिश हो तो हम अपनी छतरियाँ खोल लेते हैं। अध्यापक के लिए -  जानवरों को गाड़ी खींचते समय कैसा महसूस होगा? जानवरों के प्रति संवेदनशीलता पर चर्चा करें।    क्या तुम्हारे यहाँ भी बैलगाड़ियाँ होती हैं?  क्या उसमें छत होती है?  उसके पहिये कैसे होते हैं?  बैलगाड़ी का चित्र कॉपी में बनाओ।    हम लंबे रास्तों पर साइकिल चलाकर स्कूल जाते हैं। पहले तो, स्कूल दूर होने के कारण कई लड़कियाँ स्कूल जा ही नहीं पाती थीं, पर अब सात -आठ लड़कियों की टोली मुश्किल रास्तों को भी पार कर जाती है। तुम्हारे स्कूल में कितने बच्चे साइकिल से आते हैं?  क्या तुम्हें साइकिल चलानी आती है? यदि हाँ, तो किससे सीखी? हमारी गाड़ी का नाम है  'जुगाड़'। यह फट -फट करती हुई चलती है। है न शानदार! आगे से देखो, तो मोटर-बाइक की तरह दिखाई देती है। पर पीछे से लकड़ी के फट्टों से बनी है। क्या तुम्हारे इलाके में भी इस तरह की गाड़ी होती है?  तुम्हारे यहाँ इसे क्या कहते हैं?  तुम ऐसी गाड़ी में बैठना पसंद करोगे ? क्यों?  क्या तुम बता सकते हो, इसे  'जुगाड़ ' क्यों कहते हैं?  जुगाड़ पुराने बचे सामान के इस्तेमाल से बनता है। तुम भी कुछ चीज़ों के जुगाड़ से कोई नई चीज़ बनाओ। सोचो, क्या ऐसी कोई जगह है, जहाँ इनमें से कोई भी गाड़ी नहीं पहुँच सकती? हाँ, ऐसी जगहें भी हैं ! स्कूल पहुँचने के लिए हमें घने जंगल से निकलना पड़ता है। कहीं -कहीं जंगल इतना घना होता है कि दिन में भी रात जैसा लगता है। उस सन्नाटे में कई पक्षियों और जानवरों की आवाजें सुनाई देती हैं। क्या तुम कभी घने जंगल या ऐसी किसी जगह से गुज़रे हो? कहाँ?  अपने अनुभवों के बारे में कॉपी में लिखो। क्या तुम कुछ पक्षियों को उनकी आवाज़ों से पहचान सकते हो? कितनों की आवाज़ खुद निकाल सकते हो? आवाज़ निकालो।     देखो हम कैसे स्कूल पहुंचते हैं — मीलों फैली बर्फ पर चलकर। हम हाथ पकड़-पकड़ कर, बर्फ पर पैर जमाते हुए ध्यान से चलते हैं। ताजी बर्फ में पैर धंस जाते हैं। अगर बर्फ जमी हुई हो, तो फिसल भी सकते हैं।  क्या तुमने इतनी ज्यादा बर्फ़ देखी है? कहाँ? फ़िल्मों में या कहीं और? क्या ऐसी जगहों पर हमेशा ही बर्फ़ रहती है? क्यों?      हम पहाड़ी इलाकों में रहते हैं। यहाँ दूर -दूर तक ऊबड़ -खाबड़ पथरीले रास्ते हैं। मैदानों या शहर में रहने वाले बच्चों को भले ही मुश्किल लगे, हम तो भागते हुए पहाड़ी रास्ते पार कर जाते हैं। चाहे घने जंगल हों, खेत हों, पहाड़ हों या फिर दूर -दूर तक फैली बर्फ़। हम बच्चे स्कूल पहुँच ही जाते हैं।  क्या स्कूल पहुँचने में तुम्हें भी कोई परेशानी होती है ?  तुम्हें किस महीने में स्कूल जाना सबसे अच्छा लगता है? क्यों?  मैदान में या स्कूल में किसी खुली जगह पर सब बच्चे इकट्ठे हो जाओ। अब नीचे दी गई स्थितियों में तुम कैसे चलोगे, करके दिखाओ। अगर ज़मीन एकदम गुलाब की पंखुड़ियों जैसी हो। अगर ज़मीन काँटों भरे मैदान में बदल गई हो और आस-पास ऊँची-ऊँची घास हो। अगर ज़मीन ठंडी-ठंडी बर्फ से ढंक गई हो। क्या हर बार तुम्हारी चाल बदली? चर्चा करो। अध्यापक के लिए—  स्कूल पहुँचने के लिए बच्चों द्वारा प्रयोग किए जाने वाले विभिन्न साधनों पर चर्चा करें। सम्भावित खतरों को पहचानने व सुरक्षा पक्षों पर चर्चा करें। पर्यावरण को नुकसान न पहुँचाने वाले यातायात के साधनों पर चर्चा कर सकते हैं।    क्या तुम्हारे स्कूल में भी सज़ा मिलती हैं ? किस तरह की सज़ा मिलती है?  तुम क्या सोचते हो स्कूल में सजा होनी चाहिए?   यदि तुम्हारा ऐसी किसी घटना से सामना हो तो तुम किसे बताओगे?  कैसे शिकायत दर्ज करोगे? क्या सज़ा देना ही गलत काम के सुधार का तरीका है? स्कूल के लिए ऐसे नियम बनाओ, जिनसे बिना सज़ा के स्कूल में सुधार हो।  अपने  ‘सपनों के स्कूल ' का चित्र कॉपी में बनाओ और कक्षा में उस पर अपने साथियो से बात-चीत करो।

क्या ये चित्र अज़ीब लग रहे हैं? चित्र बनाने वाले ने जानवरों के कान उलट -पुलट कर दिए हैं। कान को सही जानवर के साथ जोड़ो। नीचे लिखो किस जानवर के सिर पर किसके कान हैं।     हिरन, चीता, सूअर, मेंढक, चिड़िया, बत्तख, मछली, भैंस, जिराफ़, चींटी, साँप, हाथी, कौआ, छिपकली, बिल्ली तुम्हें क्या लगता है -जिन जानवरों के कान बाहर दिखाई नहीं देते, उनके कान होते भी हैं या नहीं?     पहले उपर दिए चित्र को देखो। पहचान कर लिखो, ये जानवर कौन -कौन से हैं। क्या तुम्हें इन जानवरों के कान दिखाई दे रहे हैं? वास्तव में इन सभी के कान होते हैं, लेकिन हमें बाहर से दिखाई नहीं देते।    ऐसे जानवरों के नाम लिखो जिनके कान हों—    तुम्हें पता है न कि कान सुनने में मदद करते हैं? कुछ जानवरों के कान बाहर दिखते हैं और कुछ के नहीं। पक्षियों के कान दिखते नहीं हैं, लेकिन उनके सिर के दोनों तरफ़ छोटे -छोटे छेद होते हैं। ये पंखों से ढंके रहते हैं। इन्हीं छेदों की मदद से पक्षी सुनते हैं।  अगर तुम ध्यान से देखोगे, तो छिपकली के भी छोटे छेद जैसे कान दिखाई देंगे। मगरमच्छ के भी छोटे छेद जैसे कान होते हैं, लेकिन आसानी से दिखाई नहीं देते। अभी तुमने कुछ जानवरों की पहचान की, उनके कानों से। अब कुछ जानवरों को उनकी खाल से पहचानने की कोशिश करो।    चित्र में कुछ जानवर एवं उनकी खाल बनीं हैं। हर जानवर का उसकी अपनी खाल से मिलान करो। जानवरों के चित्रों में उनके शरीर पर खाल के डिज़ाइन भी बनाओ।    जानवरों की खाल पर डिज़ाइन उनके शरीर पर बाल होने के कारण होते हैं। क्या तुमने कभी ऐसे जानवर देखें हैं, जिनके बाल हट गए या हटा दिए गए हों? सोचो, अगर उनकी खाल से बाल हटा दिए जाएँ, तो जानवर कैसे दिखाई देंगे। न रहेगा रंग और न ही डिज़ाइन !    नीचे कुछ जानवरों के नाम लिखे हैं। इनमें से कुछ को तुमने शायद देखा भी हो।  लोमड़ी, हाथी, चिड़िया, कबूतर, मेंढक, कौआ, मोर, सूअर, चूहा, बिल्ली, भैंस, बत्तख, मुर्गी, ऊँट, छिपकली, गाय इस सूची में, सही जानवर के नाम छाँटकर लिखो, जिनके— तुमने भैंस और गाय को कौन -कौन सी सूची में डाला है? दूर से देखने पर क्या इनकी खाल पर बाल दिखते हैं? अगर हो सके तो पास से देखो। क्या खाल पर बाल दिखाई दिए?  अगर हाथी मिल जाए तो क्या तुम्हें उसकी खाल पर हाथ फेरने की हिम्मत होगी? क्या तुम जानते हो कि हाथी की खाल पर भी बाल होते हैं। जिन जानवरों के नाम तुमने ऊपर तालिका में लिखे हैं, अब उनके बारे में और बातें जानें।  अध्यापक के लिए - पाठ में आए जानवरों के बारे में और जानकारी पर बातचीत करें, जैसे उनका भोजन, रहने की जगह आदि। जानवरों के प्रति संवेदनशीलता विकसित करने के मौके दें। पता लगाओ, इनमें से कौन -से जानवर अंडे देते हैं। अंडे देने वाले जानवरों के नाम हरे बॉक्स में लिखो।  बच्चे देने वाले जानवरों के नाम लाल बॉक्स में लिखो।    अब हरे बॉक्स में लिखे गए जानवरों के नामों को पिछली तालिका में ढूँढो और उनके नीचे रेखा खींचो। उसी तालिका में लाल बॉक्स के जानवरों के नामों पर गोला लगाओ। तो क्या देखा तुमने? “जिन जानवरों के कान बाहर दिखाई देते हैं, उनके शरीर पर बाल होते हैं और वे बच्चे देते हैं "। जिन जानवरों के कान बाहर दिखाई नहीं देते, उनके शरीर पर बाल नहीं होते हैं और वे अंडे देते हैं।       किसी एक पालतू जानवर के बारे में कुछ बातें पता करो—इस चित्र के जिन भागों में सम संख्याएँ  (2, 4, 6, 8...) लिखी हैं , उनमें रंग भरो। रंग भरने के बाद क्या उभरकर आया? पहचानो और उस जानवर का नाम लिखो।    बहुत, बहुत साल पहले धरती पर डायनासोर थे, लेकिन अब नहीं। अब ये सिर्फ फ़िल्मों, फ़ोटो और पुस्तकों में ही मिलते हैं। डायनासोर के बारे में और बातें पता करो। अपने दोस्तों को बताओ।    क्या तुमने इससे मिलता -जुलता कोई जानवर कहीं देखा है? उसका नाम पता करो और लिखो। इसके बारे में कुछ और बातें अपने बड़ों से पता करो। अध्यापक के लिए -  डायनासोर से मिलते -जुलते जानवरों के नाम बच्चों की समझ के अनुसार अलग -अलग हो सकते हैं। उन्हें सोचने का मौका दें, हर तरह के ऐसे उत्तरों को सही मानें। इस तरह के और चित्र बनाकर कार्य -कलाप करवाएँ जा सकते हैं।       दुनिया में इस जानवर की संख्या कम होती जा रही है। चर्चा करो, क्यों?     अध्यापक के लिए - कागज़ का पक्षी बनाने के लिए, कागज़ दोनों तरफ़ से अलग -अलग रंग का हो, तो पक्षी सुंदर बनेगा।

यह बात बहुत पुरानी है, करीब तीन सौ साल पुरानी ! और हाँ, यह किस्सा सच्चा है ! अमृता राजस्थान में जोधपुर के पास खेजड़ली गाँव की रहने वाली थी। जानते हो  – उस गाँव का नाम खेजड़ली क्यों था ? उसके गाँव में खेजड़ी के बहुत से पेड़ थे। गाँव के सभी लोग पेड़ -पौधों और जानवरों का बहुत ध्यान रखते थे। गाँव में बकरियाँ, हिरन, खरगोश, मोर और न जाने कितने जानवर बिना किसी डर के घूमते थे। गाँव वालों को बुजुर्गों की कही बातें आज भी याद थीं। उन का कहना था कि  “अगर पेड़ हैं, तो हम हैं। पेड़ और जानवर हमारे बिना रह सकते हैं, पर हम उनके बिना नहीं। " अध्यापक के लिए — बच्चों को भारत के नक्शे में राजस्थान ढूँढ़ने के लिए प्रेरित करें।       अमृता सुबह -सुबह उठकर अपने सारे दोस्त -पेड़ों से खुशी से मिलती थी। अमृता के लिए रोज़ उनमें से एक पेड़ उस दिन के लिए खास होता था। वह उस पेड़ से लिपटकर उसके कान में धीरे -से कहती, “दोस्त ! तुम सुंदर और ताकतवर हो। तुम ही हो, जो हम सब का ध्यान रखते हो। इसके लिए धन्यवाद। मैं तुमसे बहुत प्यार करती हूँ। तुम अपनी शक्ति मुझे भी दो। " अमृता की तरह गाँव के दूसरे बच्चों की भी पेड़ों से दोस्ती थी। वे घंटों पेड़ों की छाया में खेलते थे।       समय बीतता गया। अमृता बड़ी हो गई। एक दिन वह अपने पेड़ों से मिल रही थी। तभी उसने देखा कि गाँव में कुछ अनजान लोग कुल्हाड़ी लेकर खड़े हैं। पूछने पर पता चला कि वे राजा के आदमी थे। राजा के कहने पर वे लकड़ी के लिए पेड़ काटने आए थे। लकड़ी राजा के महल के लिए चाहिए थी।          जब राजा को इस बात का पता चला, तो उन्हें यह बात समझ नहीं आई कि लोग पेड़ों के लिए अपनी जान भी दे सकते हैं। वे खुद वहाँ आए और स्वयं लोगों का पेड़ों के प्रति प्यार देखा। राजा पर गाँव वालों की बातों का बहुत गहरा असर पड़ा। उसने आदेश दिया कि इस इलाके में कभी कोई पेड़ नहीं काटेगा और न ही कोई शिकार करेगा। आज, तीन सौ साल बाद भी, यहाँ के लोग जो  'बिश्नोई ' कहलाते हैं, पेड़ों और जानवरों की रक्षा करते हैं। रेगिस्तान में होते हुए भी यह इलाका आज भी हरा -भरा है। जानवर बिना किसी डर के इधर -उधर घूमते हैं।       किसी एक पेड़ के बारे में लिखो— कुछ दिनों पहले तुमने टी .वी . या अखबार में देखा या पढ़ा होगा कि फ़िल्म एक्टरों के खिलाफ कानूनी कार्यवाही हुई थी। अपने दादी -दादा से पता करके लिखो कि—    अमृता के गाँव में बहुत सारे खेजड़ी के पेड़ थे। तुम्हारे इलाके में कौन -से पेड़ ज्यादा पाए जाते हैं ? दो के नाम बताओ। खेजड़ी -यह पेड़ रेगिस्तानी इलाके में खूब पाया जाता है। इसे ज़्यादा पानी की जरूरत नहीं होती। इस पेड़ की छाल दवा के काम आती है और इसकी लकड़ी को कीड़ा भी नहीं लगता। इस पेड़ की फलियों की सब्जी भी बनाई जाती है। इसकी पत्तियाँ वहाँ पर रहने वाले जानवर खाते हैं। और इसकी छाया में तुम जैसे बहुत से बच्चे खेलते भी हैं।

मेरा नाम अनीता खुशवाहा है। मैं मुजफ्फरपुर जिले के बोचाहा गाँव में रहती हूँ, जो बिहार में है। मेरे घर में माँ, पिताजी और दो छोटे भाई हैं। मैं कॉलेज में पढ़ती हूँ और स्कूल के बच्चों को पढ़ाती हूँ। मैं मधुमक्खी पालने का काम भी करती हूँ। इतना सब कर पाना मेरे लिए आसान नहीं था। जब मैं छोटी थी, तब मैं न भर बकरियाँ चराती थी। मेरा भी स्कूल जाने का मन करता था, पर माँ -पिताजी को लड़कियों का स्कूल जाना पसंद नहीं था।    एक दिन मैंने स्कूल के अंदर झाँककर देख ही लिया। बच्चों को देखकर मैं अपने आपको रोक नहीं पाई और बच्चों की कतार में पीछे जाकर चुपचाप बैठ गई। मुझे बहुत अच्छा लगा। घर जाते ही मैंने हिम्मत करके माँ -पिताजी को स्कूल के बारे में बताया। उन्होंने मुझे स्कूल जाने के लिए बिलकुल मना कर दिया। उस दिन मैं बहुत रोई।    मेरे गाँव की एक टीचर ने माँ -पिताजी को समझाया कि पढ़ाई करना कितना ज़रूरी है। उन्होंने बताया कि आठवीं कक्षा तक की पढ़ाई पर कोई खर्च भी नहीं होता है। पढ़ना तो सब बच्चों का अधिकार है। मुझे पता नहीं कैसे, पर माँ -पिताजी मान गए। मैंने स्कूल जाना शुरू कर दिया। स्कूल में मैं बहुत ज्यादा नंबर तो नहीं लाती थी, पर टीचर से सवाल बहुत पूछती थी। 8. माँ -पिताजी ने कहा कि स्कूल छोड़ दो, पर मैं आगे पढ़ना चाहती थी। मैंने हल ढूँढ ही लिया। मैं अपने से छोटे बच्चों को पढ़ाने लगी। उससे मुझे जो पैसे मिलते थे, उनसे मैं अपनी आगे की पढ़ाई कर पाई।    मुझे याद है कि गाँव में कुछ बड़े लड़के भी बच्चों को पढ़ाते थे। उन्हें मेरा बच्चों को पढ़ाना पसंद नहीं आया। उन्होंने मेरे पास आने वाले बच्चों को डराना, धमकाना शुरू कर दिया। दो बच्चों को छोड़कर, सबने आना बंद कर दिया। कुछ दिनों बाद बाकी बच्चे भी लौट आए क्योंकि मैं उन्हें प्यार से पढ़ाती थी। अध्यापक के लिए— बच्चों को वाद -विवाद का मतलब समझाएँ। वाद -विवाद से बच्चों को किसी बात के विभिन्न पहलुओं के बारे में सोचने और समझने का मौका मिलेगा। कक्षा में बच्चों को अपनी राय रखने के लिए प्रोत्साहित करें।    क्या है  RTE-अधिनियम  2009? यह छः से चौदह साल के सभी बच्चों को मुफ्त एवं अनिवार्य शिक्षा का अधिकार देता है। धीरे -धीरे मैंने गाँववालों को समझाना शुरू किया कि सभी लड़कियों को स्कूल भेजें। घर में माँ -पिताजी ने भी मेरी मदद करनी शुरू कर दी। घर का सारा काम मेरी माँ ही कर लेती थी। मुझे पढ़ने के लिए काफ़ी समय मिल जाता था।   मैंने किसी को बताए बिना मोटर-बाइक चलाना भी सीखा। बहुत बार चोट लगी, पर मज़ा आया। हमारे इलाके में बहुत सारे लीची के पेड़ हैं। लीची के फूल मधुमक्खियों को लुभाते हैं। इसलिए यहाँ लोग मधुमक्खियों को पालकर शहद बनाने का काम करते हैं। मैंने सोचा कि क्यों न मैं भी यह काम कर लूँ। तब मैंने गाँव में मधुमक्खी पालने के एक सरकारी कोर्स में भाग लिया। कोर्स में भाग लेने वालों में मैं अकेली लड़की थी। ट्रेनिंग में मुझे पता चला कि अक्तूबर से दिसम्बर तक का समय मधुमक्खियों के अंडे देने का होता है। मधुमक्खी पालन शुरू करने का सबसे अच्छा समय यही होता है। अध्यापक के लिए -बेटियों की शिक्षा के लिए उपलब्ध विभिन्न योजनाओं का पता करें। साथ ही कौशल विकास के अवसरों को पहचानने में बच्चों की सहायता करें।    मैंने मधुमक्खी पालने का कोर्स कर लिया। लेकिन अपना काम शुरू करन के मेरे पास रुपये नहीं थे। मैंने कुछ समय तक इंतज़ार किया और बच्चों को पढाकर  ₹5000 बचाए। इन रुपयों से मैंने मधुमक्खी पालने के दो बक्से खरीद। एक बक्से की कीमत  ₹2000 थी। बाकी बचे रुपयों से मीठा घोल बनाने के लिए चीनी और छत्ते को साफ़ करने के लिए दवाइयाँ खरीदीं।       सितम्बर का महीना था। दिसम्बर तक मेरे पास इतनी मधुमक्खियाँ हो गई कि दो बक्से कम पड़ने लगे। मैंने दो बक्से और खरीदे। मुझे मधुमक्खियों के बारे में ज़्यादा अनुभव नहीं था। कई बार मधुमक्खियों ने मुझे काटा भी। इससे मेरा चेहरा और हाथ सूज जाते थे। दर्द भी बहुत होता था, पर कहती किससे? यह काम तो मैंने अपनी ही इच्छा से शुरू किया था। लीची के फूल फरवरी में खिलते हैं। मैंने अपने चारों बक्सों को लीची के बगीचे में रखा। मुझे हर बक्से से  12 किलो शहद मिला, जो मैंने बाज़ार में बेचा। मुझे अपनी पहली कमाई मिली। अब मेरे पास  20 बक्से हैं।     मैं रोज़ साइकिल से कॉलेज जाती हूँ। कॉलेज गाँव से  5 किलोमीटर दूर शहर में है। जब मैं कॉलेज जाती हूँ, तो माँ मधुमक्खियों के लिए चीनी का घोल तैयार करती हैं। पिताजी मधुमक्खियों की देखभाल करते हैं और बक्सों से शहद निकालते हैं। अब तक तो तुम भी अनीता को अच्छी तरह जान गए होगे। आस -पास के       सभी गाँवों के लोग उसे पहचानते हैं। वह गाँव की सभी बैठकों में जाती है और लोगों को समझाती है कि पढ़ना सबके लिए बहुत जरूरी है। कुछ लोग तो उस पर हँसते भी हैं, लेकिन अनीता को अपना काम करना हैऔर वह करती है।  अनीता होलसेलर बनना चाहती है, जिससे वह मधुमक्खी पालने वालों को शहद की सही कीमत दिलाने में मदद कर सके। हर छत्ते में एक रानी मक्खी होती है, जो अंडे देती है। छत्ते में कुछ नर -मक्खी भी होते हैं। छत्ते में बहुत सारी काम करने वाली मक्खियाँ भी होती हैं। ये दिन भर काम करती हैं। शहद के लिए फूलों का रस ढूँढ़ती हैं। जब किसी मक्खी को रस मिल जाता है, तो वह एक तरह का नाच करती है, उससे दूसरी मक्खियों को पता अध्यापक के लिए  -  बच्चों को होलसेलर का काम समझाएँ।       चल जाता है कि रस कहाँ है। वे रस से शहद बनाती हैं। छत्ता बनाने का काम भी इन्हीं का होता है और बच्चों को पालना भी। ये न हों, तो न छत्ता बने और न ही शहद इकट्ठा हो। शहद के बिना छत्ते की सारी मधुमक्खियाँ भूखी ही रह जाती हैं। नरमक्खी छत्ते के लिए कुछ खास काम नहीं करते। मधुमक्खियों की तरह ही चींटियाँ भी मिल -जुलकर रहती हैं। सभी चींटियों का काम बँटा होता है। रानी चींटियाँ अंडे देती हैं, सिपाही चींटी बिल का ध्यान रखती हैं और काम करने वाली चींटियाँ भोजन ढूँढ़ कर बिल तक लाती हैं। दीमक और ततैयेभी इसी तरह समूह में रहते हैं।    एक चींटी का चित्र कॉपी में बनाओ और रंग भरो। म अकसर मूंगफली खाकर उसके छिलके फेंक देते होगे। चलो, उन्हीं छिलकों से रंग -बिरंगे कीड़े -मकौड़े बनाने की कोशिश करो। उन पर रंग भरना न भूलना !

दोपहर का समय था। स्टेशन पर पहुंचते ही हमने सबसे पहले अपने नाम  'रिजर्वेशन चार्ट ' में देखे। जल्दी ही ट्रेन प्लेटफ़ॉर्म पर आ पहुँची। हमने देखा कि ट्रेन तो पहले से ही भरी हुई थी। आज सुबह-सुबह ही यह ट्रेन गाँधीधाम, कच्छ से चली थी। ट्रेन के पहुँचते ही हलचल - सी मच गई। एक ही दरवाज़े से कुछ लोग उतर रहे थे, तो कुछ चढ़ने के लिए धक्का-मुक्की कर रहे थे।    हम भी जैस-तैसे चढ़ ही गए और अपनी सीट ढूँढकर अपना सामान सीट के नीचे रख दिया। ट्रेन के चलने से पहले सभी अपनी-अपनी सीटों पर बैठ चुके थे। कुछ देर बाद टिकट - चेकर आया और उसने सभी की टिकटें देखीं। वह यह देख रहे थे कि सभी ठीक सीटों पर बैठे हैं या नहीं। अम्माऔर अप्पा को नीचे वाली बर्थ मिली, उन्नी और मुझे बीच वाली। सबसे ऊपर वाली बर्थ पर कॉलेज के दो लड़के हैं। पास ही बैठे परिवार के दोनों बच्चे हमारे जितने ही लग रहे हैं। मैं उनसे बात जरूर करूँगी, पर थोड़ी देर बाद।    मैं अब खिड़की के पास बैठी यह सब लिख रही हूँ। अम्मा ने खाने का डिब्बा खोल लिया है। ढोकला, चटनी, नींबू वाले चावल और मिठाई - कितनी सारी चीजें लाई हैं अम्मा! मेरे मुँह में तो पानी आ रहा है। बाकी बातें अब बाद में ही लिखूँगी।    दोपहर का खाना खाकर कुछ लोग सो गए पर मुझे नींद नहीं आई। मैं खिड़की से बाहर देखती रही। यहाँ बाहर सूखे, भूरे मैदान दिखाई पड़े। कहीं-कहीं छोटे-छोटे गाँव भी दिखे। लग रहा था, जैसे सभी भाग रहे है। पता है, जब ट्रेन इतनी तेजी से चलती है, तो बाहर की सभी चीजें उलटी दिशा में भागती दिखाई देती हैं।    कुछ समय पहले बहुत गर्मी थी। अब शाम हो गई है और हलकी-हलकी हवा चल रही है। बाहर आसमान संतरी रंग का दिखाई दे रहा है, सूरज जो डूब रहा है। मैंने अहमदाबाद में कभी डूबते सूरज पर ध्यान ही नहीं दिया!    हम अभी-अभी वलसाड स्टेशन से निकले हैं। वहाँ ट्रेन दो ही मिनट के लिए रुकी थी। स्टेशन पर खाने-पीने की चीजें बेचने वालों का बहुत शोर था "चाय! गरम, चाय!",    एक तरफ़ से आवाज आ रही थी, “बटाटा-वड़ा! बटाटा-वड़ा!, पूरी-साग!", "दूध! ठंडा, दूध!" लोग प्लेटफॉर्म पर खाने की चीजें खरीद और बेच रहे थे। हमने तो खिड़की से ही केले और चीकू खरीद लिए थे।     मैंने साथ बैठे बच्चों से दोस्ती कर ली है। वे हैं - सुनील और एन। वे अपनी दादी के घर कोजीकोड जा रहे हैं। सुनील ने मुझे कहानी की कुछ किताबें पढ़ने को दी। मैं थोड़ी देर पहले बाथरूम में हाथ-मुँह धोने गई थी, पर वहाँ पानी खत्म हो गया था। किसी ने कहा कि अब पानी अगले स्टेशन पर ही भरा जाएगा। अध्यापक के लिए — गाँधीधाम, अहमदाबाद और वलसाड़ गुजरात में हैं। कोजीकोड केरल में है। बच्चों को नक्शे पर गुजरात और केरल दिखाने से उन्हें यह बात समझने में आसानी होगी कि यह सफ़र बहुत लंबा है।

अब सुबह हो गई है। मैं कल रात बहुत जल्दी सो गई थी। बाहर इतना अँधेरा था कि कुछ भी दिखाई नहीं दे रहा था। आज सुबह जब ट्रेन रुकी तो मेरी आँख खुली। बाहर प्लेटफॉर्म पर लगे बोर्ड पर लिखा था-मडगाँव। अप्पा ने बताया कि अब हम गोआ राज्य में हैं।    हमने स्टेशन पर उतरकर चाय पी और अपनी पानी की बोतलें भी भर लीं। ट्रेन फिर चल पड़ी। बाहर का नज़ारा देखने लायक है। चारों तरफ़ हरियाली है। मैदानों की लाल मिट्टी में उगे छोटे-छोटे पौधे और पेड़ों से ढंकी पहाड़ियाँ बहुत ही सुंदर लग रही हैं।    कभी-कभी छोटे तालाब दिखाई पड़ते हैं। बहुत दूर पहाडियों के बीच पानी दिखाई दे रहा है नहीं कि वहाँ नदी है या समुद्र। हवा ठंडी है, अहमदाबाद की तरह गर्म नहीं।    ट्रेन अभी-अभी एक रेलवे फाटक से गुज़री। दोनों तरफ़ फाटक के पार बसों, कारों, ट्रकों, साइकिल, स्कूटर, रिक्शा, बैलगाडी, ताँगे में बैठे लोग ट्रेन के गुज़रने का इंतज़ार करते दिखाई दिए। कुछ लोग तो अपनी गाड़ियों के इंजन बंद भी नहीं करते। रेलवे फाटक पर कितना धुआँऔर कितना ज़्यादा शोर था! मैंने देखा कि कुछ लोग बंद रेलवे फाटक को नीचे से - झुक कर भी पार कर रहे थे। कितना खतरनाक है यह! कभी-कभी हमारी ट्रेन दूसरी ट्रेन के बिलकुल पास से गुजरती है। मैंने और उन्नी ने डिब्बे गिनने की कई बार कोशिश की, पर दोनों ही ट्रेन इतनी तेज़ चल रही थी कि हमारी गिनती कभी भी मेल नहीं खाई। गड़बड़ ही हुई। कुछ लोग रेलवे फाटक तब भी पार करते हैं, जब वह बंद होता है। तुम इसके बारे में क्या सोचते हो? मैं खिड़की के पास आँखें बंद किए बैठी थी कि अचानक ट्रेन के चलने की आवाज़ बदल गई - खड़ - खड़ - खड़ ...। मैंने आँखें खोलीं। अंदाजा लगाओ, मैंने क्या देखा? हमारी ट्रेन नदी के ऊपर बने पुल पर से जा रही थी। कितना बड़ा था वह पुल! पुल पर से जाते हुए ट्रेन के पहियों की आवाज़ भी कितनी अलग होती है। मैंने खिड़की से नीचे झाँका, तो मुझे बहुत डर लगा। पटरी के नीचे जमीन तो थी ही नहीं, केवल पानी ही पानी था! नदी में कुछ नावें दिखाई दे रही थी और किनारे पर कुछ मछुआरे। मैंने उन्हें हाथ हिलाकर इशारा किया। पता नहीं वे मुझे देख भी पाए या नहीं।        ट्रेन के पुल के साथ-साथ दूसरे वाहनों के लिए एक और पुल भी बना हुआ था। वह इस पुल से अलग तरह से बना था। मुझे लगा कि हमारे जैसे पुल के ऊपर से जाने में ज़्यादा मज़ा है।       पिछले कुछ घंटे बहुत ही मज़ेदार रहे। नाश्ता करने के बाद मैं ऊपर अपने बर्थ पर लेट कर कॉमिक पढ़ने लगी। बाहर बहुत तेज़ धूप खिली थी। अचानक बिलकुल अँधेरा हो गया। थोड़ी ठंड भी लगने लगी। मैं बहुत डर गई। कुछ ही देर बाद ट्रेन के अंदर की बत्तियाँ जल उठीं, पर बाहर बिलकुल घुप्प अँधेरा था। किसी ने बताया, हम सुरंग में से गुजर रहे थे। पहाड़ को काटकर बनी सुरंग! ऐसा लग रहा था, जैसे सुरंग खत्म ही नहीं होगी। जैसे अचानक अँधेरा हुआ था, वैसे ही पहले की तरह भरपूर रोशनी हो गई। खिड़की से बाहर चमकती धूप, रोशनी और हरियाली थी। ट्रेन सुरंग से बाहर निकल चुकी थी। अप्पा ने बताया कि हम पहाड़ के दूसरी तरफ़ पहुंच गए हैं। तब से अब तक हम चार और छोटी सुरंगों में से गुजर चुके हैं। अब, जब मैं सुरंग के बारे में जान चुकी हूँ, मुझे डर नहीं लगता, बल्कि मज़ा आता है। अब दोपहर हो गई है। हमने उदिपी स्टेशन से जो गरमागरम इडली-वड़ा खरीदा था, उसे खाया। वहाँ से हमने केले भी खरीद लिए थे। वे थे तो बहुत छोटे-छोटे, पर थे बहुत स्वादिष्ट! बाहर का नज़ारा फिर बदल गया है। अब हम हरे-हरे खेत और बहुत सारे नारियल के पेड़ देख पा रहे हैं। अम्मा ने बताया कि यहाँ चावल की खेती होती है। बाहर सब कुछ अलग दिखाई दे रहा है - यहाँ के गाँव और यहाँ बने घर। जानती हो, यहाँ के लोगों का पहनावा भी अहमदाबाद के लोगों से अलग है। ज्यादातर लोग सफ़ेद या क्रीम रंग की सूती धोती और साड़ियाँ पहने हैं। अहमदाबाद से हमारे साथ चले बहुत-से लोग बीच के स्टेशनों पर उतर गए। कुछ और लोग चढ़े भी हैं। शाम छह बजे तक कोजीकोड पहुँचेंगे। सुनील का परिवार वहाँ उतर जाएगा। हमने एक-दूसरे का पता ले लिया है और अहमदाबाद में मिलने की योजना भी बनाई है। तुम्हें भी सुनील और एन से मिलकर अच्छा लगेगा।     अब रात हो चुकी है। हमने अपना सामान सँभालना शुरू कर लिया है। लगभग तीन घंटे में हमारा स्टेशन कोट्टायम भी आ जाएगा। वहाँ हमें उतरना है। आज रात को हम वलियम्मा के घर जाएँगे। वहाँ से सुबह बस में बैठकर अम्मूमा के गाँव के लिए रवाना होंगे। सभी बहुत थक गए हैं। आज ट्रेन में हमारा दूसरा दिन खत्म होने को है। बाप रे! कितना लंबा सफ़र तय किया है हमने। पर मज़ा भी बहुत आया। अब मैं लिखना बंद कर रही हूँ। अम्मूमा के घर पहुँचकर ही फिर डायरी लिखूगी।  अध्यापक के लिए - विभिन्न राज्यों की भाषा, पहनावे, भोजन और भू-भागों के बारे में जानकारी इकट्ठी करने में बच्चों की मदद की जा सकती है। मलयालम में वलियम्मा, माँ की बड़ी बहन को कहते हैं और अम्मूमा अपनी माँ की माँ को। 

ट्रेन के लंबे सफ़र के बाद हम देर रात कोट्टायम पहुँचे। वलियम्मा का घर स्टेशन से बहुत दूर नहीं है। स्टेशन से हमने दो ऑटो-रिक्शॉ किए और वलियम्मा के घर पहुंचे। मुझे इतनी नींद आ रही थी। मैं नहा कर, कुछ खाए-पिए बिना ही सो गई। अभी मैं सोई ही थी कि अम्मा ने जगा दिया। फिर हम तैयार हुए, अपना सामान उठाया और बस अड्डे के लिए निकल पड़े। अब वलियम्मा का पूरा परिवार भी हमारे साथ था। हम दस लोग थे और बहुत सारा सामान भी था।    अप्पा ने कंडक्टर से सभी के लिए टिकट खरीदे और हम बस में चढ़ गए। हमें बैठने की सीट मिल गई, पर बाद में बस में इतने लोग चढ़ गए कि बस ठसाठस भर गई। दो लोगों की सीट पर चार-चार लोगों को बैठना पड़ा। कुछ लोगों को हमने भी अपनी सीटों पर बिठा लिया। काफ़ी लंबा सफ़र था। बस जब आखिरी स्टॉप पर रुकी, तब तक मेरे पैर अकड़ गए थे। मुझसे खड़ा भी नहीं हुआ जा रहा था।  मैं खुश थी कि आखिरकार हम अम्मूमा के गाँव पहुँच ही गए। पर नहीं, सफ़र अभी भी बाकी था। बस ने हमें जहाँ उतारा, वहाँ एक तरफ़ पानी ही पानी था। अम्मा ने दूर पानी के पार इशारा किया, जहाँ अम्मूमा का घर था और कहा, “वो देखो ! हमें वहाँ पहुँचना है। " " पर हम वहाँ कैसे पहुँचेंगे?" मैंने सोचा। अभी मैं यह सोच ही रही थी कि पानी के पार कैसे जाएँगे कि तभी एक बड़ी-सी नाव किनारे पर रुकी। अम्मा बोलीं, “लो, फैरी आ गई। " फ़ैरी में से बहुत सारे लोग उतरे। स्कूल के बच्चे, औरतें, आदमी, सभी अपना-अपना सामान लिए थे। अम्मा ने बताया कि वहाँ पर पानी के दूसरी तरफ़ जाने के लिए केवल फ़ैरी का ही इस्तेमाल होता है।    जैसे ही फैरी खाली हुई, चढ़ने वालों की भीड़ लग गई। सभी को चढ़ने से पहले किराया भरना था। देखते-ही-देखते फ़ैरी भर गई और पानी पर चल पड़ी। मैं तो रेलिंग के पास ही खड़ी आस-पास देखती रही। फैरी तेज़ी से पानी पर फिसल रही थी, जिससे आस-पास का पानी उछल रहा था। किनारे पर नारियल के पेड़ कतार में लगे थे। वहीं किनारे पर, कहीं लोग नहा रहे थे और कहीं मछली पकड़ रहे थे। कुछ लोग कपड़े भी धो रहे थे।    सूरज ढलने से पहले ही फैरी अपने ठिकाने  (टापू ) पर पहुँच गई और हम भी पहुँच गए अम्मूमा के घर, इतने लंबे पर मजेदार सफ़र के बाद !  अध्यापक के लिए— केरल के कई भागों में, एक जगह से दूसरी जगह जाने के लिए फैरी और अन्य तरह की नावों का इस्तेमाल होता है। चर्चा करो, ये क्यों प्रयोग होती हैं? तुम बच्चों से उनकी नाव की सवारी के बारे में भी पूछ सकते हो, जिसकी उन्होंने सवारी की थी।          तुम टिकट देखकर और क्या-क्या बातें पता लगा सकते हो? लिखो। रेलवे टाइम-टेबल से हमें बहुत-सी जानकारी मिलती है, जैसे ट्रेन किस स्टेशन पर किस समय पहुँचेगी, किस समय स्टेशन छोड़ेगी, कितनी दूरी तय करेगी, आदि। हम किसी भी रेलवे स्टेशन से रेलवे टाइम-टेबल खरीद सकते हैं। ओमना ने जिस ट्रेन में सफ़र किया, उसके टाइम-टेबल का कुछ अंश देखो, समझो और नीचे दिए गए प्रश्नों के उत्तर दो। 16335 गाँधीधाम नगरकोल एक्सप्रेस    अध्यापक के लिए — हो सके तो रेलवे टाइम-टेबल बच्चों को दिखाएँ। उसे पढ़ने में उनकी मदद करें। रेलवे टाइम-टेबल से गणित और भूगोल की बहुत सारी मज़ेदार क्रियाएँ की जा सकती हैं। 

हु-तू-तू, हु-तू-तू, हु-तू-तू, हु-तू-तू ...!        आउट, आउट, (पाले के एक तरफ़ खड़ी सभी लड़कियाँ जोर से चिल्लाई)।        हु-तू-तू, हु-तू-तू, हु-तू-तू ... (इधर से पकड़ो)।        हु-तू-तू, हु-तू-तू ... (पैर से पकड़ो, पैर से, पैर से, इसका पैर पकड लो)।       हु-तू-तू, हु-तू-तू .... (वसुधा! इधर आ जा, इधर से पकड़ न)।        अरे, श्यामला का हाथ लाइन को न छुए। हाथ पकड़ लो उसका।       हु-तू-तू, हु-तू-तू। छू ली, छू ली। ओह!      आउट, आऽऽऽऽ, उउउउउउ टटटटट। सब आउट। हो हो हो तुम्हारी तो पूरी टीम आउट हो गई है।   क्या कर रही हैं ये लड़कियाँ? 'आउट-आउट' की आवाजें आ रही हैं, तो मतलब साफ़ है, कि कोई खेल खेला जा रहा है। तुम इस खेल को किस नाम से जानती हो? चेडुगुडु, हु-तू-तू, हा-डू-डू, छू किट-किट, कबड्डी या कुछ और? श्यामला को जब छह लड़कियों ने घेर कर पकड़ लिया, तो सबको लगा, वह तो आउट हो गई। किसी ने उसके पैर दबोचे, किसी ने हाथ, तो किसी ने कमर। पर श्यामला कहाँ छोड़ने वाली थी? घिसट-घिसट कर उसने बीच की लाइन छू ही ली। श्यामला ने जब बीच की लाइन छुई, तो दूसरे पाले की सारी लड़कियों ने उसको पकड़ा हुआ था। इसलिए वे सारी आउट हो गईं, परंतु रोज़ी बहस करने लगी। उसका कहना था कि श्यामला की तो साँस टूट गई थी, इसलिए उनकी टीम आउट नहीं थी। श्यामला तो अड़ गई कि उसकी साँस नहीं टूटी थी। उसने यह भी पूछा कि अगर साँस टूट ही गई थी, तो सब उसको इतनी देर तक दबोचे क्यों रहीं। काफ़ी बहस हुई, पर अंत में श्यामला की ही जीत हुई।  अध्यापक के लिए— इस खेल से बच्चों का ध्यान इस ओर खींचें कि खेल की तरह ही जीवन में भी हम नियम बनाते हैं, ताकि सभी काम सही ढंग से हों। हमारे आपस में मतभेद और झगड़े भी होते हैं और हम इन्हें सुलझाते भी हैं।    तो ऐसा ही है, कबड्डी का खेल ! है न? खींचा-तानी, जोर-झपट्टा, दम लगाना, चीखना-चिल्लाना, मिट्टी में घिसट जाना। है तो, हो-हल्ले वाला खेल, पर इसमें बहुत सारे नियम भी हैं। मज़ा भी खूब आता है। कसरत भी पूरी हो जाती है। साँस रोक कर कबड्डी-कबड्डी बोलो और भागो-दौड़ो। साथ में दूसरे पाले के लोगों को छूने की कोशिश भी करो। जितनी देर साँस रोक लोगे, उतनी देर दूसरे पाले में अपना कमाल दिखा पाओगे। कबड्डी के खेल में शरीर और दिमाग दोनों को ही चलाना पड़ता है। खींचने या रोकने में ताकत लगाओ और साथ ही सोचो कि दूसरी टीम के पाले में किधर से घुसे। कौन है, जिसको जल्दी से छूकर अपने पाले में लौट आएँ। अगर पकड़े गए, तो बीच की लाइन तक कैसे पहुँचें? अध्यापक के लिए —  कई बार बच्चों को खेलों में लिंग, जाति और वर्ग के आधार पर भेदभाव दिखाई देते हैं। इस पर चर्चा करवा सकते हैं।    अगली बार जब भी कबड्डी खेलो, तब ध्यान देना कि आँख, हाथ और पैर का कितना जबरदस्त तालमेल रखना होता है। अध्यापक के लिए — बॉक्स में दिया गया यह क्रियाकलाप किसी बड़े या शिक्षक की निगरानी में ही करें    क्या तुम कबड्डी खेलते हो? क्या तुम्हारे स्कूल में लड़कियों की कबड्डी की टीम है? अच्छा, एक बात बताओ। क्या तुम्हारी दादी और नानी कबड्डी खेलतीं थीं? आज घर जाकर पता करना। क्या तुम्हारे यहाँ लड़कियाँ कबड्डी या कोई और बाहर खेले जाने वाले खेल खेलती है? क्या कुछ लड़कियाँ नहीं खेलती? वे क्यों नहीं खेलती — चर्चा करो।    या तुमने अखबार में इनके बारे में पढ़ा है? कर्णनम मल्लेश्वरी एक वेट लिफ़्टर हैं। ये आंध्र प्रदेश की रहने वाली हैं। इनके पापा पुलिस में हवलदार हैं। जब ये  12 साल की थीं, तभी से वज़न उठाने का अभ्यास करने लगी थीं। अब वे एक बार में  130 किलोग्राम तक वज़न उठा लेती हैं। कर्णनम ने भारत के बाहर  29 मेडल जीते हैं। उनकी चार बहनें भी रोज़ वज़न उठाने का अभ्यास करती हैं। यह फ़ोटो देखो। लगती हैं न दादी-नानी ! पर हैं ये आम दादियों-नानियों से अलग।    यह फ़ोटो है तीन बहनों की —ज्वाला, लीला और हीरा। ये मुंबई में रहती हैं। ये तीनों कबड्डी खेलती थीं और दूसरों को सिखाती भी थीं। ज्वाला बताती हैं, “हम जब छोटे थे तब लोग लड़कियों को यह खेल खेलने नहीं देते थे। लोगों को लगता था कि अगर लड़कियाँ छीना-झपटी वाला खेल खेलेंगी, तो उनसे कोई शादी नहीं करेगा। कबड्डी में लड़कों वाले कपड़े पहनने पड़ते हैं। इसलिए भी लोग खेलने से मना करते थे। "    तीनों ही बहन काफ़ी छोटी थीं, जब उनके पिता की मृत्यु हो गई। उनकी माँ और मामाओं ने तीनों को पाला। दोनों मामा खो-खो और कबड्डी खेला करते थे। उन्हीं से ही यह शौक इन बहनों में भी आया। ज्वाला और लीला बताती हैं, “आज से करीब पचास साल पहले, जब हमने कबड्डी खेलना शुरू किया था, तो लड़कियों के पास कबड्डी खेलने के मौके नहीं थे। माता-पिता भी मदद नहीं करते थे, लेकिन हम सोचते थे कि लड़कियों को कबड्डी जरूर खेलना चाहिए। माँ और मामाओं ने हमें कभी नहीं रोका। हम तीनों ने कबड्डी खेलना सीखा और अपने मोहल्ले की कुछ लड़कियों को भी खेल में शामिल किया। हमने कबड्डी का एक क्लब बनाया, जो आज, इतने सालों बाद भी चल रहा है। " लीला और हीरा अपने मैचों के बारे में बड़े जोश से बताती हैं। कई मैच तो वे बिलकुल हारते-हारते जीतीं, क्योंकि उन्होंने तो मन में ठान ही लिया था कि कभी हार नहीं, माननी है। उन मैचों के दौरान कई बड़ी मज़ेदार घटनाएँ भी हुईं। एक बार वे दूसरे शहर में एक बड़ा मैच खेलने गईं थीं।  "मैच शाम को  6.30 बजे शुरू होना था। हम  3 से  6 की पिक्चर देखने चले गए। हमने सोचा कि मैच के समय तक तो वापिस पहुँच ही जाएँगे। पिक्चर शुरू हुई ही थी कि हॉल में हल्ला मचने लगा। पता चला कि हमारे मामा हमें ढूँढ रहे थे। उनके हाथ में एक टॉर्च थी। वे एक-एक करके सब के चेहरों पर रोशनी डालकर पहचानने की कोशिश कर रहे थे। मामा ने वहीं हॉल में ही हमें खूब जोर से डाँट लगाई। " उनके जीवन में कबड्डी को लेकर कई कठिनाइयाँ आईं, परंतु कबड्डी का मजा कभी कम नहीं हुआ। सबसे छोटी बहन हीरा तो कबड्डी की कोच भी बनी।  अध्यापक के लिए— इन उदाहरणों के द्वारा कक्षा में बच्चों का ध्यान इस ओर दिलाएँ कि कई बार लड़कियों को खेलने के मौके लड़कों के बराबर नहीं मिलते। इस पर चर्चा करवाई जा सकती है। माँ के भाई को मामा कहते हैं। बच्चों से पता करें कि वे अपनी माँ के भाई को क्या कहते हैं। ये बहनें चाहती हैं कि तुम जैसे स्कूल के बच्चे अपनी पसंद के खेल खेलें, और कबड्डी तो खेलें ही।  

उत्तराखंड में पहाड़ों के बीच में एक ऐसी ही जगह है, जहाँ फूल-ही-फूल होते हैं। यह  'फूलों की घाटी' कहलाती है। कहीं झाड़ियों में लगे लाल फूल नज़र आते हैं, तो कहीं पत्थरों के बीच, सफ़ेद फूल झाँकते हुए मिलते हैं। पीले-पीले फूलों के लंबे-चौड़े कालीन जैसे मैदान भी हैं। और कहीं-कहीं अचानक घास के बीच छोटे-छोटे तारों जैसे नीले फूल दिखाई देते हैं। यह सब सपने जैसा लगता है न? हाँ, इस घाटी में भी इतने सारे फूल साल में कुछ ही हफ़्तों के लिए खिलते हैं।    आँखें बंद करके कल्पना करो कि तुम भी ऐसी ही किसी जगह पर पहुँच गए हो। कैसा लगा? कौन-कौन सा गाना गाने का दिल चाह रहा है? तुम उनमें से कुछ गाकर सुनाओ।    क्या तुम्हारे घर में कुछ ऐसी चीजें हैं, जिनपर फूलों के डिज़ाइन बने हों, जैसे— कपड़े, चादर, फूलदान आदि? नीचे एक खाने में एक सुंदर-सा डिज़ाइन बना है।   यहाँ दिखाए गए डिज़ाइन को  'मधुबनी' कहते हैं। यह चित्रकला बहुत पुरानी है। पता है इस चित्रकला का नाम मधुबनी क्यों पड़ा? बिहार में मधुबनी नाम का एक जिला है। त्योहारों और खुशी के मौकों पर वहाँ घर की दीवारों पर और आँगन में इस तरह के चित्र बनाए जाते हैं। यह चित्र पीसे हुए चावल के घोल में रंग मिलाकर बनाए जाते हैं। ये रंग भी खास तरह के होते हैं। इन्हें बनाने के लिए नील, हल्दी, फूल-पेड़ों के रंग आदि को इस्तेमाल में लाया जाता है। चित्रों में इंसान, जानवर, पेड़, फूल, पंछी, मछलियाँ और अन्य कई जीव-जंतु साथ में बनाए जाते हैं। अपने-आप कोई डिज़ाइन बनाकर रंग भरो।  अध्यापक के लिए— बच्चों को नक्शे में उत्तराखंड ढूँढ़ने के लिए प्रेरित करें।    तुम नीचे दिए गए फूलों में से जिनको पहचानते हो, उन पर  (✓) निशान लगाओ अगर पता हो, तो उनके नाम चित्र के नीचे लिखो।         जो बच्चे फूल ला सकते हैं वे कक्षा में एक-दो फूल लाएं। ध्यान रहे कि पेड़-पौधों से गिरे हुए फूल ही इकट्ठे करने हैं। तोड़ने नहीं हैं। तीन-चार बच्चों के समूह बनाओ और किसी एक फूल को ध्यान से देखो और लिखो—       तुमने कलियाँ भी देखी होंगी। अगर स्कूल में या घर के आस-पास कहीं फूल के पौधे हों, तो उनकी कलियाँ भी देखो।     तुमने फूलों का कहाँ-कहाँ इस्तेमाल देखा है? क्या तुम जानते हो फूल खाए भी जाते हैं? बहुत से फूलों की सब्जी बनती है। उत्तर प्रदेश में रहने वाली फिरोजा और नीलिमा को कचनार के फूलों की सब्जी बहुत पसंद है। केरल की यामिनी अपनी अम्मा से केले के फूलों की सब्जी बनाने की फ़रमाइश करती है। महाराष्ट्र की ममता और ओमर को सहजन के फूलों के पकौड़े बहुत पसंद हैं।  बहुत-सी दवाइयों में भी फूलों का इस्तेमाल होता है। बहुत-से फूलों, जैसे — गुलदावरी, जीनिया से रंग भी बनाए जाते हैं। उन रंगों से कपड़े भी रंगे जाते हैं।      तुमने दादी-माँ के कुछ नुस्खों के बारे में तो सुना होगा, जिनमें फूलों का इस्तेमाल होता है। यहाँ पर एक नुस्खा दिया है, जिसमें गुलाब जल का इस्तेमाल किया गया है। गुलाब जल और ग्लिसरीन बराबर मात्रा में मिलाकर शीशी में भर लो। इसमें कुछ बूंदें नींबू की डालो। इसके इस्तेमाल से सर्दी में त्वचा नहीं फटती। क्या तुमने कभी इत्र की शीशी खुलने पर उसकी खुशबू का मज़ा लिया है। क्या तुम जानते हो  – इत्र की एक छोटी-सी शीशी भी बहुत सारे फूलों से बनती है। उत्तर प्रदेश का कन्नौज जिला इत्र के लिए मशहूर है। यहाँ पर पास के इलाकों से ट्रकों में भर कर फूल लाए जाते हैं। फिर उनसे इत्र, गुलाब जल और केवड़ा तैयार किया जाता है। कन्नौज में इस काम में हजारों लोग लगे हुए हैं। अध्यापक के लिए— बच्चों को नक्शे में उत्तर प्रदेश, केरल और महाराष्ट्र ढूँढने को कहें। बच्चों को बताएँ कि इत्र फूलों का शुद्ध अर्क होता है।    "अच्छी मालन, मेरे बन्ने का बना ला सेहरा, बागे जन्नत गई मालन मेरी फूलों के लिए, फूल ना मिलें तो कलियों का बना ला सेहरा।" अध्यापक के लिए — बन्ना - दूल्हा। बच्चों से पूछे कि उनके इलाके में  'बन्ने' को क्या कहते हैं?    हाँ भई! अगर इतने सारे इस्तेमाल होंगे, तो बहुत सारे फूल भी तो चाहिए। बहुत जगह फूलों की खेती होती है। मीलों तक फैले हुए फूलों के खेत। सोचो, कितने सुंदर लगते होंगे!  क्या तुमने कहीं पर किसी को फूल बेचते देखा है? यदि तुम्हारे आस -पास कहीं कुछ लोग फूल बेचते हैं, तो उनसे ये सवाल पूछो और लिखो— और किस तरह से  –     तुम पाँच या छह के समूह में बँटकर यह कर सकते हो।

मैं हूँ चेतनदास। सालों पहले मैं तुम्हारे जैसे छोटे-छोटे बच्चों को पढ़ाता था। आजकल अपने बीते हुए दिनों के बारे में लिखता हूँ। आज मैं तुम्हें अपने बारे में बताता हूँ।    बात तब की है, जब मैं नौ वर्ष का था। समझो लगभग साठ साल पहले। उस समय हम डेरा गाज़ीखान में रहते थे। अब वह जगह पाकिस्तान में है। आस-पास बहुत गड़बड़ हो रही थी, पर उस समय मुझे कुछ भी समझ में नहीं आया था। बस, बाबा ने बताया कि हमें अपना गाँव छोड़कर दूसरी जगह जाना है। अध्यापक के लिए —  इस पाठ को शुरू करने से पहले बच्चों को अंग्रेज़ों से भारत की आजादी और देश के बँटवारे के इतिहास के बारे में बताया जा सकता है। नक्शे में भारत और पाकिस्तान दिखाएँ।       मुझे अपना घर, अपना गाँव छोड़ना बिलकुल भी अच्छा नहीं लगा था। वहीं तो थे मेरे सारे दोस्त ! मैं, बाबा, अम्मा, मेरे तीन छोटे भाई-बहन और आस-पास के बहुत सारे लोग रेलगाड़ी में बैठकर दिल्ली आ गए। लोग बातें करते थे कि हमारा देश दो हिस्सों में बँट गया है — भारत और पाकिस्तान। भारत में रहने वाले बहुत सारे लोग भी पाकिस्तान चले गए थे। हम कुछ दिन कैंप में रहे। कैंप एक बड़े से मैदान में बड़े-बड़े तंबू लगाकर बना था। एक दिन बाबा ने बताया कि हमें सोहना गाँव में ज़मीन मिली है। अब हम वहीं अपना घर बनाएँगे। मैं बहुत खुश था। बाबा और अम्मा ने मिलकर घर बनाया। हम बच्चे भी कहाँ पीछे रहने वाले थे ! बाबा ने पास से ही मिट्टी खोदी। हमने परात भर-भर कर माँ को पकड़ाई। गुड़िया ने अम्मा के साथ मिलकर उसमें भूसा मिलाया। बाबा ने दीवारें बनाईं।    हम आस-पास के घरों से गोबर ले आए। अम्मा ने उसे मिट्टी में मिलाया और जमीन पर लिपाई की। बिलकुल वैसे ही, जैसे वे पुराने घर में करती थीं। अम्मा कहतीं थीं कि इससे मिट्टी में कीड़ा नहीं लगता।    बस अब छत बनानी रहती थी। बाबा ने लकड़ी के फट्टे जोड़-जोड़ कर एक फ्रेम बनाया और उसे चारों दीवारों पर टिका दिया। लकडी को दीमक न लग जाए इसके लिए नीम और कीकर की लकडियाँ इस फ्रेम पर बिछा दीं। अम्मा ने पुरानी बोरियाँ इस पर बिछा कर मिट्टी से लेप कर दिया। आस-पास के ज़्यादातर सभी घर ऐसे ही बने थे। पर मुझे अपना घर सबसे अच्छा लगता था — वह बिलकुल हमारे पुराने घर जैसा जो था। अध्यापक के लिए — सोहना गाँव हरियाणा में है। बच्चों को नक्शे में हरियाणा ढूँढने को कहें। उनका ध्यान इस ओर दिलाया जा सकता है कि सोहना गाँव के अधिकतर घर बनाने में, आस-पास आसानी से मिलने वाली चीजें इस्तेमाल हुईं थीं। आस-पास मिलने वाली इन चीजों और उनके इस्तेमाल पर कक्षा में चर्चा करें।    समय बहुत जल्दी बीत गया। मेरी पढ़ाई पूरी हो गई और नौकरी भी लग गई। अम्मा-बाबा चाहते थे कि मैं शादी कर लूँ। सोचा, शादी से पहले घर की थोड़ी मरम्मत करवा लें। एक कमरा और डलवा लें। शहर में सीमेंट का बहुत चलन था। कहते थे, इससे मकान में बहुत मज़बूती रहती है। मैंने बाबा और अम्मा की सलाह से नए कमरे की छत लोहे और सीमेंट से पक्की बनवाई।    बाज़ार में तब कच्ची ईंटें भी मिलती थीं। कमरे की दीवारें हमने इन ईंटों से बनवा लीं। इससे यह फ़ायदा हुआ कि इन्हें हर हफ़्ते लीपना नहीं पड़ता था। साल में एक बार इन दीवारों की चूने से पुताई कर लेते थे। हमने आँगन में छोटी-सी पक्की रसोई भी बनवाई। उसमें एक तरफ़ मिट्टी का चूल्हा बना था और दूसरी तरफ़ बरतन रखने की जगह। फिर मेरी शादी हो गई। मेरी पत्नी सुमन इसी घर में दुलहन बनकर आई थी। वह रसोई में नीचे बैठकर रोटियाँ पकाती और पूरा परिवार चटाई पर बैठकर एक साथ खाना खाता। सच, वे दिन भी क्या दिन थे ! गाँव के लोग तब टॉयलेट के लिए खेतों में जाते थे। कुछ लोगों ने इसके लिए घर में ही इंतजाम किया हुआ था। हमने भी वैसा ही किया। पिछवाड़े में कच्ची ईंटें लगाकर एक छोटा-सा टॉयलेट बनवा लिया। अध्यापक के लिए— बच्चों को बड़ों से उनके समय के शौचालयों के बारे में जानने के लिए प्रेरित करें।    मेरे दो बेटे और एक बेटी उसी घर में पैदा हुए। समय कैसे बीतता गया, पता ही नहीं चला। बच्चों की पढ़ाई पूरी हो गई। पंद्रह साल पहले हमने बेटी सिम्मी की शादी पलवल में कर दी। जब राजू की शादी की बात चली, तो सभी को लगा कि नई दुलहन के आने से पहले पूरे घर को पक्का करा लें।    तब तक हमारे गाँव में पक्की ईंटों का चलन शुरू हो चुका था। इसलिए दीवारें पक्की ईंटों से बनवाई और छत पर लेंटर डलवा लिया। फ़र्श भी मार्बल के दाने और सीमेंट से पक्का बनवा लिया। टॉयलेट में भी ऐसा इंतजाम करा दिया कि मल-मूत्र पाइपों से बाहर निकल जाए। रसोईघर पहले से बड़ा करवाया। राजू की बहू अब बैठकर मिट्टी के चूल्हे पर नहीं बल्कि खडे होकर गैस-स्टोव पर खाना बनाती है। अध्यापक के लिए— बच्चों से पूछा जा सकता है कि वे दूसरों से टॉयलेट साफ़ करवाने के बारे में क्या सोचते हैं। क्या वे ऐसी किसी जगह के बारे में जानते हैं, जहाँ आज भी ऐसा होता है।       मेरे छोटे बेटे मोन्टू की जब नौकरी लगी तो वह दिल्ली जाकर बस गया। अब उसका पूरा परिवार दिल्ली में ही रहता है। मैं और सुमन कभी मोन्टू के पास दिल्ली में रहते हैं, तो कभी राज के पास सोहना में। मैं सोहना से जब दिल्ली जाता हूँ तो रास्ते में गुरुग्राम शहर पडता है। मेरे देखते-ही-देखते, इतने साला म यहा कितनी सारी बड़ी-बड़ी इमारतें बन गई हैं और वे भी कितनी ऊँची-ऊँची! कुछ साल पहले राजू ने दोबारा टॉयलेट बनवाया। उसने बाथरूम में रंगीन टाइलें भी लगवा लीं। नहाने की जगह पर फ़िजूल इतना पैसा खर्च किया। मैं अब  70 वर्ष का हूँ। इतने सालों में मैंने अपने घर में ही कितने बदलाव देखे हैं। पता नहीं, मेरे पोता-पोती बड़े होकर कहाँ रहना चाहेंगे और कैसा होगा उनका घर! पता नहीं, डेरा गाज़ीखान में अब कैसे मकान होंगे! मेरे सभी दोस्त भी कहाँ होंगे?    चित्र को देखकर तालिका में लिखो, लोग क्या-क्या काम कर रहे हैं? वे किन-किन औज़ारों का इस्तेमाल कर रहे हैं?    क्या तुम अपने आस-पास ऐसे लोगों को जानते हो, जो ऐसे कामों से जुड़े है? उनसे बात करके उनके काम के बारे में जानो। इसके बारे में अपने दोस्तों से चर्चा करो।    अध्यापक के लिए—  तुम्हारे स्कूल के आस-पास यदि कोई इमारत या मकान बन रहा हो, तो वहाँ बच्चों को ले जाया जा सकता है। वहाँ पर काम करने वाले लोगों से बातचीत भी करवाइए।    अध्यापक के लिए— अगर हो सके, तो जहाँ इमारत बन रही है, वहाँ बच्चों को ले जाएँ या वहाँ काम कर रहे कुछ लोगों को अपने स्कूल में बुलाएँ। उनके काम और औजारों के बारे में उनसे बातचीत करें।

नदी के चित्र को ध्यान से देखो और नीचे दिए गए शब्दों को पढ़ो। नाव, बहता पानी, नीला, मछलियाँ, पानी के पौधे, नदी, बड़ा जहाज़, तेल, नदी के किनारे, बदबू, फैक्ट्रियाँ, जानवर, कपड़े धोना, दूसरे काम, बदलाव, शहर। चित्र और शब्दों की मदद से एक कहानी लिखो। अपनी कहानी के लिए कोई नाम भी सोचो।    फिर से चित्र को देखो और नीचे दिए गए प्रश्नों के उत्तर लिखो—                तुमने चित्र में देखा कि जहाँ-जहाँ से नदी बहती गई, वहाँ-वहाँ किनारे पर बसे हुए गाँवों और शहरों के लोगों ने नदी के पानी का अलग-अलग तरह से उपयोग किया, जैसे-कपड़े धोना, जानवरों को नहलाना और बर्तन धोना। इन सब के कारण नदी शुरू में जैसी थी वैसी नहीं रही। नदी का पानी जैसे-जैसे शुरुआत से आगे बढा, वैसे-वैसे लगातार बदलता रहा। ऐसे ही कारणों से तालाबों और झीलों का पानी भे आता है? किसी नदी या तालाब से? क्या उस तालाब या नदी के साथ भी वही हो सकता है, जो हमारे चित्र की नदी के साथ हुआ? सभी गिलासों या बोतलों को पानी से आधा भर लो। ध्यान रहे, सब में बराबर पानी हो। अब हर बरतन में एक-एक चीज़ डालो, जैसे— एक बरतन में हल्दी, दूसरे में तेल, तीसरे में खाने का सोडा। हर चीज़ को पानी में अच्छी तरह से मिलाओ और देखो क्या होता है। फिर दी गई तालिका भरो।    तुमने क्या देखा? सही जगह पर ( ✓)का निशान लगाओ। तुमने जो देखा उसके आधार पर बताओ— तुम कैसे कह सकते हो कि यह घुला या नहीं? कुछ चीजें पानी में घुलने पर भी पानी का रंग नहीं बदलता। क्या हम कह सकते हैं कि वे पानी में नहीं है? सोचो,  अगर कुछ चीजें पानी में घुलें ही नहीं, जैसे— शक्कर, नमक, शरबत, नींब का रस आदि, तो क्या होगा? सोचो, अगर सब चीजें पानी में घुल जाएँ, जैसे— पत्थर, प्लास्टिक, चॉक, कूड़ा कचरा आदि, तो क्या होगा? बहुत सारी चीजें पानी में आसानी से घुल जाती हैं। इनमें से कई चीजें हमारे शरीर के लिए हानिकारक हो सकती हैं। इसलिए पीने से पहले पानी साफ़ करना ज़रूरी है। पानी साफ़ करने का सबसे अच्छा तरीका है, पानी को उबालना। अगर किसी कारण से यह करने में कठिनाई हो, तो क्या तुम पानी साफ़ करने का कोई और तरीका सोच सकते हो?

मैं हूँ बसवा। मैं कर्नाटक के बेलवनिका गाँव में रहता हूँ। मेरे अप्पा किसान हैं। जुलाई का महीना है। हर बार की तरह इस बार भी, अप्पा प्याज़ की फ़सल उगाने की तैयारी में हैं। खेती करने के लिए अप्पा को कितने सारे काम करने पड़ते हैं। जब ज़रूरत पड़ती है, तो अप्पा मुझे अपने साथ खेत में ले जाते हैं। पिछले कुछ दिनों में अप्पा ने  'खुंटी' की मदद से खेत की मिट्टी को नरम किया है। अध्यापक के लिए— इस पाठ में प्याज़ की फ़सल का एक उदाहरण मात्र लिया है। अपने इलाके की या आस-पास की किसी एक फ़सल को उगाने में किए गए कार्यों पर भी चर्चा करवाई जा सकती है। बच्चों से नक्शे में कर्नाटक देखने को कहें।    अप्पा इस बार भी खेत में प्याज़ के बीज बोएँगे। बैल 'कूरिगे' को खींचते जाएँगे और अप्पा पीछे-पीछे बीज डालते जाएँगे। अप्पा को इस तरह कूरिगे में बीज डालते देख मेरा भी ऐसा करने को मन करता है, पर शायद मैं इसके लिए अभी छोटा हूँ। अप्पा मुझे बीज नहीं डालने देते, कहीं मेरे हाथों से ज्यादा बीज न गिर जाएँ। थोड़े-थोड़े बीज गिराना बहुत मुश्किल है। पता नहीं मैं कब कर पाऊँगा।        बीज बोए लगभग बीस दिन हो गए हैं। प्याज़ के छोटे-छोटे पौधे निकल आए हैं। साथ ही निकल आई हैं— खरपतवार। तुम जानते हो न खरपतवार? तुमने किसी खेत या बगीचे में देखा ही होगा कि कुछ पौधे बिना बोए अपने आप ही उग आते हैं। वह ही होती है-खरपतवार! अप्पा कहते हैं कि इसे निकालना बहुत जरूरी है। नहीं तो सारा खाद-पानी खरपतवार ही ले लेगी और प्याज की फ़सल कम हो जाएगी। मैं भी खरपतवार निकालने में अप्पा, अम्मा और काका की मदद करूँगा।       हर रोज़ पौधों को बढ़ता देख मुझे बहुत खुशी होती है। अब तो ये पौधे खूब बड़े हो गए हैं। मेरे घुटनों तक ऊँचे-ऊँचे! पत्ते भी पीले होकर सूख गए हैं। अब प्याज़ निकालने के लिए बिलकुल तैयार हैं।    अब प्याज़ के तैयार पौधों को निकालना है। प्याज़ की फ़सल में यह काम सबसे अधिक ज़रूरी है। अप्पा, अम्मा, काका, छोटी माँ और मैं—सभी जुटकर यह काम करेंगे। समय से प्याज़ नहीं निकाले, तो सारे प्याज़ ज़मीन के नीचे ही सड़ जाएँगे।फिर तो सारी मेहनत बेकार हो जाएगी। बसवा स्वूफल वेफ बाद और छुट्टियों में अपने माता पिता की खेत में मदद करता है।       अरे वाह! इस बार तो बहुत मोटे-मोटे प्याज़ निकले हैं। घर में सभी बहुत खुश हैं। अम्मा और छोटी माँ ने 'इलिगे' की मदद से प्याज़ को पौधे से अलग कर लिया है। हाथों को इलिगे पर ध्यान से चलाना होता है, नहीं तो हाथ कटने का डर रहता है। अप्पा और काका ने मिलकर प्याज़ को बड़ी-बड़ी बोरियों में भर कर बाँध दिया है।

मैं वैशाली हूँ। मेरे बाबूजी सब्जी बेचते हैं। इस काम में अम्मा, भैया, छोटू और मैं भी मदद करते हैं। पता है, हम काम कब शुरू करते हैं? सुबह के तीन बजे। जब बहुत से लोग गहरी नींद में सोए होते हैं, तब हम अपना काम शुरू करते हैं। बाबूजी, अम्मा, भैया और मैं, पिछले दिन की बची हुई सब्ज़ियाँ बोरियों और टोकरियों में से निकालते हैं। ताजी सब्जियाँ जो मंडी से लानी होती हैं। कभी-कभी छोटू भी इस काम में मदद करता है। काम को निबटाकर जब सब चाय पी रहे होते हैं, तो टैम्पो के हॉर्न की पौं-पौं... सुनाई देती है। फिर बाबूजी, भैया और चाचू, मोहल्ले के और लोगों के साथ टैम्पो में सब्जी लेने मंडी जाते हैं।       बाबूजी के जाने के बाद छोटू, अम्मा और मैं पिछले दिन की बची सब्जियों को बोरियों पर रखकर पानी छिड़कते हैं। सुबह लगभग  6.30 बजे तक बाबूजी मंडी से ताजी सब्जियों के टोकरे और बोरे लेकर घर पहुँच जाते हैं। उस समय तो मानो घर में ही सब्जीमंडी लग जाती है— बैंगन, आलू, टमाटर, भिंडी, पेठा, घीया, मिर्ची आदि सब चारों तरफ़ दिखते हैं। घर के सब लोग मिलकर इन सब्जियों को छाँटते हैं। जो सब्जियाँ कच्ची होती हैं और बेचने के लिए तैयार नहीं होती, उन्हें अलग रख देते हैं। ये सब काम जल्दी-जल्दी खत्म करने की कोशिश होती है, जिससे बाज़ार जल्दी पहुंचा जा सके। अध्यापक के लिए- बच्चों को मंडी में होने वाले कामों के बारे में बताया जा सकता है।       सात बजे तक सब्जियों को ठेले पर लगाकर बाबूजी और भैया बाजार चले जाते हैं। बाबूजी कहते हैं कि अगर देर हो जाए, तो ग्राहक दूसरे सब्जी वालों से सब्ज़ियाँ खरीद लेते हैं। बाबूजी के जाने के बाद मैं स्कूल के लिए जल्दी-जल्दी तैयार होती हूँ। मुझे भी तो  7.30 बजे तक स्कूल पहुँचना होता है।    छोटू का स्कूल दोपहर का है। वह थोड़ा आराम करके बाबूजी और भैया के लिए नाश्ता लेकर बाजार पहुँच जाता है। थोड़ी देर वह ठेले के पास रहता है, फिर दोपहर में स्कूल चला जाता है। कभी-कभी शाम को, स्कूल के बाद भी, वह बाबूजी की मदद के लिए उनके पास जाता है। बाबूजी पिछले दिन की बची हुई सब्जियों को पहले बेचने की कोशिश करते हैं।    जैसे-जैसे पिछले दिन की सब्जियाँ बिकती जाती हैं, भैया बोरियों में से ताजी सब्जियाँ निकालकर ठेले पर लगाते जाते हैं। साथ ही सब्जियों पर पानी छिड़कते रहते हैं, जिससे वे सूख न जाएँ, खासकर गर्मियों में। बाबूजी और भैया रात को दस बजे तक सब्जियाँ बेचकर घर लौटते हैं। तब तक मैं और छोटू तो सो चुके होते हैं। घर के बाकी सब लोग 11 से 11:30 बजे तक ही सो पाते हैं। केवल चार घंटे बाद सुबह  3.00 बजे शुरू होता है, हमारे परिवार का नया दिन! नीचे घड़ियों में दिखाए गए समय पर तुम और वैशाली क्या-क्या कर रहे होते हो? अध्यापक के लिए— बाल मजदूरी को बढ़ावा दिए बिना बच्चों को उनके परिवार व आस-पास के लोगों की मदद करने के लिए सम्वेदनशील बनाएं।    अब की बार जब घर में भिंडी आए, तब कुछ भिंडी लेकर देखो। क्या ये सब भिंडियाँ एक ही नाप की हैं?       यहाँ पर कुछ फल और सब्जियों की सूची दी गई है। इनमें से कौन-कौन से फल और सब्जियाँ पहले खराब हो जाएँगे और कौन-से कुछ दिन तक रखे जा सकते है? उनके नाम तालिका में ठीक जगह पर भरो। तुम अपनी तरफ़ से कुछ और नाम भी इस सूची में डाल सकते हो। पालक, आलू, केला, टमाटर, नाशपाती, चीकू, अनानास, लौकी, प्याज, फूलगोभी, खीरा, अंगूर, अदरक  इनमें से कुछ फल और सब्जियाँ छूने से चिकनी लगती हैं और कुछ खुरदरी। इनके नाम छाँट कर सही सूची में लिखो।

प्यारे बच्चो,  दोपहर के ठीक तीन बजे हैं। आकाश में एक भी बादल नहीं है। सूरज तेज़ चमक रहा है।    गोरैया, फाख्ता, शक्कर-खोरा सब अपनी-अपनी जोड़ी बनाकर, अपना घोंसला बनाने की तैयारी में लगे हैं। कुछ पक्षियों ने तो अपना घोंसला बना भी लिया है। कुछ घोंसलों में अंडों से बच्चे भी निकल आए हैं। उन नन्हें बच्चों के माँ-बाप उन्हें तरह-तरह के कीड़े और अन्य चीजें खिलाने में व्यस्त हैं। हमारे आँगन में भी फ़ाख्ता का एक बच्चा हुआ है। उसके घोंसले में अभी एक अंडा और पड़ा है। लगता है, उसकी माँ ने इसे अभी ठीक से सेया नहीं है। अध्यापक के लिए—  गिजुभाई बधेका गुजरात में रहते थे। वे बच्चों के लिए मज़ेदार किस्से-कहानियाँ और पत्र लिखते थे। उनके द्वारा बच्चों को लिखे इस पत्र में आस-पास के पक्षियों के बारे में बताया गया है। इस पत्र को पढ़ने के बाद बच्चों को अपने आस-पास के पक्षियों को देखने के लिए प्रोत्साहित करें तथा उन पर चर्चा करें।       गोपालभाई के घर वाली सड़क के किनारे बहुत सारे पत्थर हैं। इन पत्थरों के बीच खाली जगह में कलचिड़ी (इंडियन रोबिन) ने अंडे दिए हैं। बच्चुभाई ने मुझे वह जगह दिखाई थी। मैंने दूरबीन से घोंसले में देखा। घोंसला घास से बना है। उसके ऊपर पौधों की नाजुक टहनी, जड़ें, ऊन, बाल, रूई सब बिछा है। कलचिड़ी का घोंसला ऐसा ही होता है। आखिर उसके बच्चों को आरामदायक घर और बिस्तर चाहिए न! कलचिड़ी कौए जैसी नहीं है! कौए के घोंसले में तो लोहे के तार और लकड़ी की शाखाएँ जैसी चीजें भी होती हैं।    कलचिड़ी के घोंसले में मैंने एक बच्चा भी देखा। वह अपनी चोंच फाड़कर बैठा था। उसकी चोंच अंदर से लाल थी। कुछ देर बाद कलचिड़ी कहीं से उड़कर आई और बच्चे के मुँह में कुछ रखा। शायद कुछ छोटे-छोटे कीड़े होंगे। तब तक शाम हो गई। कलचिड़ी भी अब अपने बच्चे के साथ घोंसले में बैठ गई।    तुम जानते ही हो, कोयल बहुत मीठा गाती है। पर क्या तुम्हें पता है, वह अपना घोंसला बनाती नहीं है। वह कौए के घोंसले में अंडे दे देती है। कौआ अपने अंडों के साथ कोयल के अंडों को भी सेता है।    नज़दीक में एक छोटा-सा पेड़ है। उसकी एक डाल से घोंसला लटका हुआ है। पक्षियों में भी कितना अंतर है! कौआ पेड़ की ऊँची डाल पर घोंसला बनाता है, जबकि फ़ाख्ता कैकटस के काँटो के बीच या मेंहदी की मेंढ़ में। गोरैया आमतौर पर घर में या आस-पास दिखाई देती है। वह कहीं भी घोंसला बना लेती है-अलमारी के ऊपर, आईने के पीछे, घर की दीवार के आले में। कबूतर भी ऐसे ही अपना घोसला बनाता है— पुराने मकान या खंडहरों में। बसंत गौरी, जो गर्मियों में  'टुक टुक ' करते रहते हैं, पेड़ के तने में गहरा छेद बनाकर उसमें अंडे रखते हैं।     दर्जिन चिड़िया का तो, जैसा नाम वैसा काम। वह अपनी नुकीली चोंच से पत्तों को सी लेती है और उसके बीच में बनी थैली को अंडे देने के लिए तैयार करती है। यही है उसका घोंसला।    शक्कर खोरा किसी छोटे पेड़ या झाड़ी की डाली पर अपना लटकता घोंसला बनाते हैं। उसी शाम हमने एक डाल से टँगा शक्कर-खोरा का घोंसला देखा। क्या तुम जानते हो कि यह घोंसला किन चीज़ों से बनता है? घोंसले में बाल, बारीक घास, पतली टहनियाँ, सूखे पत्ते, रूई, पेड़ की छाल के टुकड़े और कपड़ों के चीथड़े होते हैं। यहाँ तक कि मकड़ी के जाले भी होते हैं।    मैंने दूरबीन से देखा, उस घोंसले में एक बच्चा भी था। घोंसले की एक तरफ़ छोटा-सा छेद था। वहीं बच्चा बैठा था, अपनी माँ और खाने के इंतजार में। उसको और वीवर पक्षी काम भी क्या होगा-खाना और सोना! क्या तुम वीवर पक्षी के बारे में यह बात जानते हो? सभी नर वीवर पक्षी अपने-अपने घोंसले बनाते हैं। मादा वीवर उन सभी घोंसलो को देखती है। उनमें से जो उसे सबसे अच्छा लगता है, उसमें ही वह अंडे देती है    आजकल सब पक्षी बहुत व्यस्त हैं। घोंसले बनाना और अंडे देना— यह तो पहला कदम है। बड़ी मेहनत से बनाए गए घोंसले में बच्चों को ठीक से पालकर बड़ा करना। बहुत मुश्किल काम होता है। पक्षियों के कई दुश्मन हैं— मनुष्य और दूसरे जानवर भी। कौए, गिलहरी, बिल्ली और चूहे, मौका देखते ही अंडे चुरा लेते हैं। कई बार घोंसले को भी तोड़ देते हैं। इन सबसे बचकर रहना, खाना खोजना, घोंसला बनाना, अंडे सेना और बच्चों को पालकर बड़ा करना... यह हर एक पक्षी की परीक्षा है। फिर भी ये खुलकर गाते हैं और पँख फैलाकर उड़ते रहते हैं! अच्छा तो, सलाम       तुम्हारे गिजुभाई का आशीर्वाद    'एक पक्षी ऐसा जिसकी दुम पर पैसा'। सिर से दुम तक दिखे नीला ही नीला  संकेत-हमारा राष्ट्रीय पक्षी  कुछ दिन तक किसी एक घोंसले को देखो और इन बातों को पता करके लिखो — पक्षी केवल अंडे देने के लिए घोंसला बनाते हैं। जब अंडों से बच्चे निकल जाते हैं, तो वे घोंसला छोड़कर उड़ जाते हैं। सोचो, कैसा होता अगर हमें भी अपना घर छोड़कर कहीं चले जाना पड़ता, जब हम चलने, बोलने लगे! घोंसला छोड़कर पक्षी अलग-अलग जगह चले जाते हैं-पेड़ों पर, ज़मीन पर, पानी में। दूसरे जानवर भी अलग-अलग जगहों पर रहते हैं— कुछ ज़मीन पर तो कुछ जमीन के नीचे, कुछ पेड़ों पर तो कुछ पानी में।    तुमने देखा होगा कि जानवरों के दाँत अलग-अलग तरह के होते हैं।    गाय के आगे के दाँत छोटे होते हैं, पत्तों को काटने के लिए। घास चबाने के लिए पीछे के दाँत चपटे और बड़े होते हैं।    बिल्ली के दाँत नुकीले होते हैं, जो माँस फाड़ने और काटने के काम आते हैं।       साँप के दाँत होते तो नुकीले हैं, पर वह अपने शिकार को चबाकर नहीं खाता बल्कि पूरा निगल जाता है।    गिलहरी के दाँत हमेशा बढ़ते रहते हैं। दाँतों से काटने और कुतरने के कारण इनके दाँत घिसते रहते हैं। आओ अपने दांतों के बारे में कुछ बातें पता करके लिखो। अपने दोस्तों के दाँत देखो। क्या दाँत अलग-अलग तरह के हैं? सामने और पीछे के एक-एक दाँत का चित्र कॉपी में बनाओ। क्या तुम इन दाँतों में कोई अंतर देख सकते हो?

आज मुझे मुंबई आए एक महीना हो गया है। माँ तभी से अस्पताल में भर्ती है। उनके इलाज के लिए ही तो हम गाँव से मुंबई आए हैं।    मुझे धीरे-धीरे शहर की आदत पड़ गई है। पर आज भी वह दिन याद है, जब माँ और मैं, मुंबई स्टेशन पर ट्रेन से उतरे थे। कितनी भीड़ थी। मैंने फ़टाफ़ट माँ का हाथ पकड़ लिया था। मैं सोच रही थी इतनी भीड़ में मामा कैसे दिखाई देंगे। तभी पीछे से ज़ोर से आवाज़ आई, "नंदिता! नंदिता!!" मुड़कर देखा तो मामा ही थे। स्टेशन से मामा के घर की ओर चले, पर यह क्या? फिर से इतनी भीड़ वाला इलाका। अध्यापक के लिए— माँ के भाई को मामा कहते हैं। बच्चों से पूछिए कि वे अपनी माँ के भाई को क्या कहते हैं।    संकरी गली के दोनों तरफ़ साथ-साथ सटी हुई झुग्गियाँ। उसी गली से होते हुए हम मामा के घर पहुंचे। यहाँ एक कमरे में मामा, मामी, उनकी दो बेटियाँ और बेटा रहते हैं, और अब मैं भी। वहीं बैठना, वहीं सोना, वहीं पकाना और वहीं नहाना।  हमारे गाँव के घर में भी एक ही कमरा है, पर रसोईघर और नहाने की जगह अलग-अलग है। बाहर आँगन भी है। मैं, मामी और सीमा के साथ सुबह चार बजे उठकर नल पर पानी भरने जाती हूँ। बाप रे! वहाँ पानी के लिए कितने झगड़े होते हैं। अगर पहुँचने में देर हो गई तो समझो, दिन भर का पानी भरा नहीं जाएगा। हमारे गाँव के घर में भी नल नहीं है। गाँव में तालाब बीस मिनट की दूरी पर है। गर्मियों में कभी-कभी तालाब का पानी सूख जाता है। अध्यापक के लिए— माँ के भाई की पत्नी को मामी कहते हैं। बच्चों से पूछिए कि वे अपने इलाके में उन्हें क्या कहते हैं।    तब घंटा-भर चल कर नदी से पानी लाना पड़ता है। पर पानी के लिए इतने झगड़े तो नहीं होते।    मामा की गली के एक कोने पर टॉयलेट बना है। गली के सभी लोग वहीं जाते हैं। इतनी गंदगी और बदबू! वहाँ जाने पर मुझे पहले तो मितली आती थी। अकसर वहाँ पानी भी नहीं होता। पानी साथ ही ले जाना पड़ता है। अब तो इस सबकी आदत पड़ गई है। गाँव में तो सब खुली जगह पर जाते हैं, लेकिन उसके लिए आदमी और औरतों की जगह अलग-अलग हैं।    मैं रोज़ माँ से मिलने बस से अस्पताल जाती हूँ। शुरू में तो बसों में भीड़ देखकर हिम्मत ही नहीं पड़ती थी, उनमें चढ़ने की। आदत जो नहीं थी। डर भी लगता था। पर अब ठीक है। मुझे समझ आ गया है कि कैसे लाइन में लगना है, कितने का टिकट लेना है, कहाँ उतरना है। बस्ती से कुछ दूर एक ऊँची बिल्डिंग है। वहीं सात घरों में मामी सफ़ाई और बर्तन धोने का काम करती हैं। एक दिन मैं भी मामी के साथ वहाँ गई। देखने पर पहले मुझे लगा कि एक ही बड़ा घर है। पर नहीं, वे तो एक के ऊपर एक बने बहुत सारे घर थे। मैं सोच रही थी कि इतनी सारी सीढ़ियाँ कैसे चढूँगी। पर वहाँ लिफ्ट भी लगी थी-एक बड़े से लोहे के पिंजरे जैसी। पंखा, घंटी और बल्ब सभी लगे थे उसमें। हम कितने सारे लोग उसमें घुस गए। बटन दबाया और झट पहुँच गए ऊपर। सच बताऊँ, मुझे पहले बहुत डर लगा था।       मामी सबसे पहले मुझे बबलू के घर ले गई। उसका घर बारहवीं मंजिल पर था। कितना बड़ा घर था! बैठक, खाने का कमरा, सोने का कमरा - सब अलग और रसोई भी अलग। वहाँ टॉयलेट भी घर के अंदर ही था। मामी को बबलू के घर काम करने में टाइम तो बहुत लगा, पर खास परेशानी नहीं हुई। रसोईघर में ही नल लगा था और झर-झर पानी बह रहा था। बबलू ने नहाने के लिए पानी की बालटी लगाई और टी.वी. देखने बैठ गया। कितना पानी बेकार बह गया! यह मुझे अच्छा नहीं लगा। मैंने जाकर नल बंद कर दिया। बबलू के घर में बड़ी-बड़ी काँच की खिड़कियाँ थीं। मामी ने मुझे खिड़की से नीचे देखने को कहा। बबलू के घर की खिड़कियों से मामा की बस्ती दिखाई दे रही थी। बस्ती तो दिखाई दी, पर पता नहीं चल रहा था कि मामा का घर कौन-सा है। ऊपर से नीचे, सब कुछ खिलौने की तरह छोटा-छोटा लग रहा था। मुझे डर भी कितना लगा था, ऊपर से बहुत नीचे झाँकने में।    अध्यापक के लिए— पाठ में मामा की बस्ती और ऊंची बिल्डिंग के बीच के अंतर की बात की गई है। इनके कारणों पर चर्चा करते समय बच्चों को उनके अनुभवों से और भी अंतर और उसके कारणों के बारे में सोचने के लिए प्रोत्साहित किया जा सकता है।       मामा ने कहा था कि वे मुझे मुंबई घुमाने ले जाएँगे। बस्ती के बच्चे चौपाटी की बहुत बातें करते हैं। सुना है, वहाँ बड़े-बड़े फ़िल्म स्टार भी आते हैं। काश, जब हम वहाँ जाएँ, तो मुझे भी कोई फ़िल्म स्टार दिख जाए!    आजकल मामा बहुत परेशान हैं। मैं उनसे मुझे मुंबई घुमाने को भी नहीं कह सकती। पिछले हफ़्ते कुछ लोग बस्ती खाली करने का नोटिस दे गए थे। अब यहाँ बड़ा होटल बनेगा। मामा ने बताया था कि पिछले दस सालों में उन्हें तीसरी बात नोटिस मिला है। जो लोग यहाँ रह रहे हैं, उन्हें अपना घर बनाने के लिए कोई दूसरी जगह दी जा रही है। इस झुग्गी के बदले जो जगह मिली है, वह शहर से बहुत दूर है। समझो, शहर का दूसरा कोना। वहाँ न पीने का पानी है, न बिजली। पता नहीं वहाँ कोई बस भी जाती है या नहीं! मामा इतनी दूर से काम पर कैसे आएँगे? कितना ज़्यादा पैसा लगेगा और कितना ज़्यादा टाइम भी और मामी, उनको वहाँ काम मिलेगा भी या नहीं! अगर मामा नई जगह चले गए, तो में माँ से मिलने कैसे आऊँगी? माँ तो अभी पूरी तरह से ठीक भी नहीं हुईं। अध्यापक के लिए—  नंदिता के मामा के परिवार की तरह ही कई लोगों को अपने घर छोड़ने पड़ते है। कक्षा में इनके कारणों पर चर्चा करवाई जा सकती है। इस बदलाव से उन परिवारों पर पड़ने वाले प्रभाव पर भी चर्चा हो सकती है।   

सुगुणा किताब पढ़ रही थी कि तभी किसी के आने की आवाज़ आई। देखा, शहर से कोई मेहमान आए हैं। अप्पा ने उन्हें बिठाया और सेल्वा से कहा कि उनके लिए कोल्ड ड्रिंक लेकर आए। मेहमान बोले, “कोल्ड ड्रिंक तो मैं नहीं पीता। बस, एक गिलास पानी दे दीजिए।" अप्पा बोले, “हमारे यहाँ आजकल पानी ठीक नहीं आ रहा है। दिखने में भी साफ़ नहीं है। आप यह पानी न ही पीएँ तो अच्छा है। हमारी तो मज़बूरी है। हमें तो पीना ही पड़ता है।"          बाज़ार गाँव, महाराष्ट्र बाज़ार गाँव के पास ही एक बड़ा-सा वॉटर पार्क था। एक दिन रोहन और रीना अपने मम्मी-पापा के साथ वहाँ गए। वहाँ बड़े-बड़े फव्वारे चल रहे थे। तभी रीना बोल उठी, “अरे, रोहन! देखो। यहाँ तरह-तरह के पानी के झूले हैं।" "और वहाँ देखो! कितने बड़े-बड़े तालाब!" रोहन बोला। छपाक! छपाक!! दोनों ने पीछे देखा। जूम! जूम! जूम!       बड़ी-सी फिसल-पट्टी पर से तेजी से फिसलते हुए बच्चे छपाक करके पानी में गिर रहे थे। रोहन एक बड़े से झूले में घुस गया और बस एक सेकंड में ही बहुत ऊँचाई है नीचे पानी में जा पहुँचा। रीना की तो चीख ही निकल गई। तभी पार्क के बाहर से शोर-गुल और ज़ोर-ज़ोर से चिल्लाने की आवाज़ सुनाई देने लगीं। सब बड़े गेट की तरफ़ भागे। वहाँ खाली बाल्टियाँ और घड़े लिए हुए बहुत सारे लोग खड़े थे। एक छोटा-सा बच्चा खाली बोतल पकड़े अपनी माँ के साथ चिपक कर खड़ा था। रोहन की मम्मी ने उस भीड़ में से एक औरत से पूछा, “क्या हो रहा है यहाँ?"    वह औरत तमतमा कर बोली, "बाई! तुम पूछती हो, क्या हो रहा है। हमारे कुँए सूखे पड़े हैं। हफ्ते में एक बार पीने के पानी का टैंकर आता है। आज तो वह भी नहीं आया। और यहाँ इतना सारा पानी तुम लोगों के खेल के लिए! बोलो, हम क्या करें?"       लिफ्ट रुक गई, 26वीं मंजिल पर! बड़ा मज़ा आता है, दीपक को लिफ़्ट में। आज स्कूल की छुट्टी है। इसलिए वह माँ के साथ रज़िया मेम साहब के यहाँ आया है। यहाँ तो सब कुछ चकाचक, ठंडा और शांत लगता है। रजिया अखबार पढ़ रही थी। दीपक को देखा तो हँसकर पूछा, "क्यों, आज छुट्टी है क्या?" मेम साहब ने टी.वी. चला दिया और दीपक कार्टून की दुनिया में खो गया। इतने में रज़िया ने आवाज़ लगाई, “अरे, पुष्पा! अखबार में खबर है कि इस इलाके में पीने के पानी वाले पाइप में गटर का पानी मिल गया था। लिखा है, इस गंदे पानी के कारण बहुत लोग दस्त और हैजे से बीमार हैं।    कल का भरा हुआ पानी फेंक दो और पीने के लिए कुछ पतीले पानी उबाल लो। और हाँ! अपने घर के लिए भी उबला हुआ पानी ले जाना।" दीपक खुश हुआ कि चलो उसे आज घंटा-भर लाइन में खड़े होने से छुट्टी मिली।    क्या तुम्हें कभी दस्त लगे हैं, उल्टियाँ हुई हैं? तब क्या हुआ था? जब दस्त लगते हैं या उल्टियाँ होती हैं, तो हमारे शरीर से बहुत सारा पानी बाहर निकल जाता है। यह शरीर के लिए हानिकारक हो सकता है। इसलिए जरूरी है कि शरीर में पानी की कमी पूरी की जाए। जब तक उल्टियाँ-दस्त हों, तब तक थोड़ी-थोड़ी देर में पानी पीते रहना चाहिए। पानी में शक्कर और नमक भी मिला लें।    आओ, नमक-शक्कर का घोल बनाएँ। एक गिलास पीने का पानी उबालकर ठंडा करो। इसमें एक छोटा चम्मच शक्कर घोलो। चुटकी भर नमक डालो। इस घोल को चखकर देखो। इसका स्वाद हमारे आँसुओं के स्वाद से ज़्यादा नमकीन न हो। बीमार व्यक्ति को जब भी दस्त या उल्टी हो, तब इस घोल को पिलाते रहो। साथ में हल्का भोजन ज़रूर लेते रहना चाहिए। बहुत छोटे बच्चों को माँ का दूध पिलाते रहना बहुत ज़रूरी है। बीमारी रोकने के लिए दवाइयाँ-जो घरेलू भी हो सकती हैं, लेनी चाहिऍ। अगर दस्त और उल्टी न रुके, तो डॉक्टर की सलाह लेना बहुत जरूरी है। क्लास के सभी बच्चे तीन समूहों में बँट जाएँ।    नीचे दिए गए सवाल बच्चों को जानकारी इकट्ठा करने में सहायता करेंगे। देखो और लिखो— सही जगह पर ( ✓) निशान लगाओ।      देखो और लिखो— सही जगह पर ( ✓) निशान लगाओ।       अपनी कक्षा में बच्चों से पता करके नीचे दी गई तालिका पूरी करो। पिछले कुछ महीनों में तुम्हारी कक्षा के कितने बच्चों को नीचे लिखी हुई किसी बीमारी का सामना करना पड़ा है? उन बच्चों के नाम सही जगह पर लिखो। सर्वे से, तुमने जो जानकारी इकट्ठी की, उसके बारे में अपनी टीचर से चर्चा करो और अपने सुझाव लिखकर एक रिपोर्ट तैयार करो। इस रिपोर्ट को स्कूल की सभा में पढ़ो और नोटिस बोर्ड पर लगाओ। अध्यापक के लिए— यहाँ केवल उन लक्षणों की बात की गई है, जिन्हें बच्चे पहचानते हैं। अगर ऐसा हैजे के कारण हुआ है, तो बीमारी के बारे में चर्चा करें। आस-पास कौन-सी बीमारियाँ हैं? जरूरी नहीं है कि सभी बच्चे इन बीमारियों के नाम जानते हो।    कर्नाटक के होलगुण्डी गाँव के लोगों को पानी की कमी की आदत पड़ गई थी। बारिश के दिनों में ही कुँओं में पानी रहता था। पिछले तीन सालों में बारिश की कमी से वहाँ सूखा पड़ गया। पानी था ही नहीं—न खेती के लिए, न पीने के लिए, न ही जानवरों के लिए। हार मान कर लोग मजदूरी करने शहर जाने लगे। बच्चों को भी स्कूल छोड़ कर बड़ों के साथ जाना पड़ा। गाँव की पंचायत परेशान थी। सब लोगों ने इसके बारे में बात की। इस गाँव की पंचायत की एक बहुत खास बात है। इस पंचायत में बड़ों के साथ बच्चे भी हैं। बच्चों की इस पंचायत का नाम है—  'भीमा संघ'। बच्चों ने बड़ों से पूछा, “क्या हमारे यहाँ हमेशा से ही पानी की दिक्कत रही है?" कुछ बड़े लोगों ने उन्हें बताया कि पहले ऐसा नहीं था। पहाड़ी के ऊपर एक टंकी थी, जिसमें बारिश का पानी भरा रहता था। उसमें मछलियाँ भी होती थीं और आस-पास बहुत हरा-भरा रहता था। तब तो गाँव के बाकी कुँओं और तालाबों में भी पानी रहता था। 'भीमा संघ' ने सोचा कि वे पहले उस टंकी को देखेंगे। देखा तो पता चला कि टंकी कीचड़-पत्थरों से भरी थी। उसमें पानी कहाँ से भरता? उसकी दीवारों में भी दरारें थीं, फिर पानी कैसे टिकता? आस-पास न कोई पौधा था, न घास ! फिर कैसे होती हरियाली? बच्चों ने गाँव के बड़ों से टंकी को साफ़ करने की और उसके आस-पास की जगह को फिर से हरा-भरा बनाने की बात की। पानी की समस्या का हल, न केवल उसी साल, बल्कि हमेशा के लिए ही ढूँढना था। अध्यापक के लिए—  बच्चों को भारत के नक्शे में कर्नाटक ढूँढने के लिए कहें।    नयी योजना बनाने के लिए यह समझना भी जरूरी था कि पानी पहले से कम क्यों हो गया। सब कुछ पहले जैसा क्यों नहीं रहा। इन बातों को ठीक से समझने के लिए पंचायत ने शहर के कुछ लोगों की मदद भी ली। ये लोग पानी के रखरखाव के बारे में जानते थे। सब ने मिलकर योजना बनाई और एक साथ काम किया। टंकी एक पहाड़ी पर थी। टंकी में ठहरने की बजाए पानी नीचे बह जाता था। पानी के साथ ही मिट्टी भी बह जाती थी। उन्होंने सबसे पहले टंकी को साफ़ किया। फिर उसकी दीवार की दरारों को भर कर उसे मजबूत बनाया। आस-पास नए छायादार पेड़ लगाए और पुराने पेड़ों को पानी दिया। घास भी लगाई। बच्चों ने ढलान पर जगह-जगह बाँध बनाए और फिर किया उन सबने बारिश का इंतजार। बारिश आई और टंकी पहले की तरह ही पानी से भर गई। उन्होंने उसमें कुछ मछलियाँ भी छोड़ीं। बच्चे वहाँ की रखवाली करने लगे ताकि कोई मछली न चुरा सके और पेड़-पौधे न तोड़े। उन्हें मेहनत का फल मिला। दो-तीन सालों में ही टंकी फिर पानी से लबालब भर गयी। उसमें पूरे साल पानी रहने लगा। आस-पास का इलाका भी घास और पेड़-पौधों से हरा-भरा हो गया। धीरे-धीरे गाँव के बाकी कुँओं और तालाबों में भी पानी भरने लगा। भीमा संघ की इस कामयाब कोशिश से अब गर्मियों में किसी को गाँव नहीं छोड़ना पड़ता। यह सब कर दिखाया तुम्हारी उम्र के बच्चों ने-भीमा संघ ने। वे बच्चे तो अब बड़े हो गए हैं, पर भीमा संघ आज भी है। आज भी उसमें नए- नए बच्चे जुड़ते हैं और काम करते हैं। अध्यापक के लिए— बच्चों से इस तरह के अनुभव सुनें तथा ऐसे अनुभवों को इकट्ठा करने को कहें।

अब्दुल छुट्टी के दिन बगीचे की देखभाल में अपने अब्बू की मदद करने गया। अब्बू आज मटर की क्यारियों में से सूखे पत्ते और जंगली घास निकाल कर एक जगह जमा कर रहे थे। अब्दुल भी पास की एक क्यारी में से घास खींचने लगा। वह घास के पौधे को आसानी से नहीं खींच पा रहा था। दो-तीन घास के पौधे खींचते ही उसके हाथ लाल हो गए। खींचने के चक्कर में बेल के सहारे के लिए जो डंडी लगी थी, गिर गई। और तो और मटर की नाजुक बेल भी टूट गई। अब्बू ने कहा, "तुम घास के पौधें क्यों खींच रहे हो? घास की जड़ें बहुत मजबूत होती हैं। तुम्हें इन्हें खोदकर निकालना पड़ेगा।" अब्दुल ने खुरपी से कुछ घास के पौधों को उखाड़ना चाहा, पर मुश्किल था। उसने देखा कि घास का पौधा जितना बड़ा जमीन के ऊपर था, उससे कहीं ज़्यादा ज़मीन के नीचे फैला हुआ था।      अब्दुल को याद आया कि सलाद के लिए कुछ मूलियाँ निकालनी हैं। अब्दुल मूलियाँ उखाड़ने लगा। उसने सोचा-क्या ये भी जड़ें हैं? अभी अब्दुल ने कुछ ही मूलियाँ उखाड़ी थीं कि बहुत तेज आँधी-बारिश होने लगी। उन्होंने मूलियों को उठाया और घर की ओर भागे। वे अभी घर पहुँचे ही थे कि अचानक आँगन में खड़े नीम के पेड की टहनी टूट कर गिर गई। अब्बू बाल-बाल बचे। वे दोनों अम्मा के साथ चाय पीने बैठ गए। अब्बू बोले, "पौधे सूखे जा रहे थे। अब बारिश हो गई है, सो हमें पौधों को पानी देने की जरूरत नहीं है। अब हम आराम से बैठकर लूडो खेल सकते हैं।"     आजकल तो अब्दुल के दिमाग में पौधे ही घूमते हैं। उनके बारे में अनेकों सवाल उठते हैं। स्कूल की दीवार से एक पौधा निकलते देखकर अब्दुल सोचने लगा—    अध्यापक के लिए- पौधे, जड़ों द्वारा पानी कैसे लेते है, यह इस उम्र के बच्चों के लिए समझना कठिन है। फिर भी यह आवश्यक है कि उन्हें इस बारे में सोचने के अवसर दिए जाएँ। बच्चों का चिंतन अलग-अलग स्तर का होता है। यह जरूरी है कि उनके विचार भी सुनें।    क्या तुमने कभी किसी दीवार की दरार से कोई पौधा उगते हुए देखा है? कहाँ पर? उसे देखकर क्या तुम्हारे मन में कोई सवाल उठा? कुछ प्रश्न बताओ। अपने बड़ों से उनके उत्तर पता करो। उस पौधे का नाम पता करो, जिसे तुमने देखा।    अब्दुल ने देखा कि रास्ते में एक बहुत बड़ा पेड़ गिरा हुआ था। उस पेड़ की कुछ टूटी हुई जड़ें भी दिखाई दी। उसे अपने घर का नीम का पेड़ याद आ गया। उसने सोचा-    और सुनो, एक मजेदार बात! बरगद के पेड की लटकन, जिस पर अब्दुल और तुम्हारे जैसे बच्चे झूला झूलते हैं, असल में इसकी जड़ें हैं। वे टहनियों से निकलती हैं और बढ़ते बढ़ते जमीन के अंदर चली जाती हैं। ये मज़बूत खंभों की तरह पेड़ को सहारा देती है। दूसरे पेड़ों की तरह ज़मीन के अंदर भी बरगद की जड़ें होती है। सड़क पर बिजली के खंभे के पास एक इतना लंबा घना पेड़ था कि बल्ब की रोशनी भी नहीं आ रही थी। इसलिए लोगों को उसकी छँटाई की ज़रूरत हुई। ऐसा करने के लिए भी लोगों को इलाके के सरकारी दफ्तर से लिखित मंजूरी लेनी पड़ी।    क्या तुमने कभी कोई ऐसा पेड़ देखा है, जिसकी जड़ें, टहनियों से लटकती हों? क्लास में तीन या चार बच्चों के समूह में बँट जाओ। इन चीजों को इकट्ठा करो। काँच का गिलास या चौड़े मुँह वाली बोतल, रुई, रबर-बैंड या धागा, कुछ दाने साबूत मूंग, गेहूँ, बाजरा, सरसों, चना या राजमा। अब यह प्रयोग करो। हर समूह अलग-अलग प्रकार के बीज ले। एक ही तरह के  (5-6) बीजों को एक कटोरी पानी में रात भर भिगो दो। एक काँच का गिलास या कर चौड़े मुँह वाली बोतल लो। इसके मुँह पर रुई की एक तह गीली करके रखो। इसे रबर-बैंड या धागे से बाँध दो। भीगे हुए इन बीजों को गीली रुई पर रखो। ध्यान रखें कि रुई गीली रहे। इसे दस-बारह दिन तक रोज देखो। क्या बीजों में से कुछ निकलता हुआ दिखा रहा है। पौधा चौथे और आठवें दिन कैसा दिखता है, उसका चित्र बनाओ।     ऑस्ट्रेलिया में एक पेड़ पाया जाता है, जिसका नाम है  'रेगिस्तानी ओक'। इसकी ऊँचाई तुम्हारी क्लास की दीवार के लगभग होती है और पत्तियाँ बहुत ही कम। अंदाजा लगाओ, इसकी जड़ें जमीन में कितनी गहरी जाती होंगी। सोचो, यदि ऐसे तीस पेड़ ज़मीन पर लाइन से लिटा दिए जाएँ। उस लंबाई तक जमीन में गहरी जाती हैं इस पेड़ की जड़ें, जब तक कि पानी तक न पहुँच जाएँ। यह पानी पेड़ के तने में जमा होता रहता है। उस इलाके में रहने वाले लोग यह बात जानते थे। जब कभी इस इलाके में पानी नहीं होता तो वहाँ के लोग इसके तने के अंदर पतला पाइप डालकर पानी निकाल लेते थे। आरिफ़ और रूपाली में आपस में बहस छिड़ गई कि ये-ये चीजें बढती हैं    तुम्हें क्या लगता है, इनमें से कौन-कौन सी चीजें बढ़ती हैं। तुम भी अपनी एक सूची बनाओ और लिखो। तुम अपने बारे में सोचो, तुम किस-किस तरह से पिछले कुछ वर्षों में बदले हो, जैसे— अध्यापक  के  लिए  - बच्चों  को  स्कूल  अथवा  अपने  इलाके  में  विश्व  पर्यावरण  दिवस  पर  पौधे  लगाने  के  लिए  प्रेरित  करें।  पौधे  के  लगाने  के  बाद  उसकी  देखभाल  भी  करने  को  कहें। 

छुट्टियों के बाद आज स्कूल खुला है। सभी बच्चे आपस में छुट्टियों के बारे में बातें कर रहे हैं। मीना आरती की हथेली देखकर बोली, "तुमने मेंहदी कब लगाई?" "मामा की शादी में," आरती ने बताया। "वहाँ तो बहुत मज़ा आया होगा," डेविड बोला। "हाँ! सबसे ज़्यादा मज़ा तो खाने में आया। वहाँ हम सब भाई-बहन और रिश्तेदार एक साथ बैठकर खाते थे," आरती खुशी से चहकी। "क्यों न हम भी स्कूल में ऐसा ही कुछ करें?" रेहाना बोली।  “हाँ, हम क्लास में मिलकर पार्टी ज़रूर कर सकते हैं। कितना मजा आएगा, तब!" डेविड ने सुझाया। "हमारी कॉलोनी में सभी त्योहारों पर पार्टी होती है। सब घरों से पैसे इकट्ठे कर लेते हैं। कुछ खाना साथ मिलकर बनाते हैं और कुछ बाज़ार से लाते हैं," रेहाना ने कहा।         "पार्टी करने के लिए त्योहार क्यों? शनिवार को आधी छुट्टी है। उसी दिन पार्टी करते हैं," रीना बोली। सबने मिलकर तय किया कि पार्टी के लिए कौन क्या-क्या लाएगा। पार्टी में बहुत मज़ा आया। तरह-तरह की खाने की चीजें थीं। सब ने मिलकर बहुत-से खेल खेले। नाच-गाना भी हुआ। बच्चों ने यह तय किया कि वे अकसर मिलकर पार्टी किया करेंगे।    अध्यापक के लिए— कक्षा में पार्टी करवाने का एक कारण बच्चों को मिल-जुलकर, एक साथ बैठकर खाने के अवसर देना है। इसके लिए बच्चों को नाच-गाना, नाटक जैसे कार्यक्रम तैयार करने के लिए भी प्रेरित किया जा सकता है।    सोनमोनी जल्दी से उठी और भागी-तनवीर, फ़ातिमा और मज़ानी के पास। आज बीहू त्योहार जो मनाया जा रहा है— चावल की नई फ़सल कटी है न! चारों सहेलियाँ मस्ती में गीत गाने लगीं। वे बातें करती-करतीं बाँस से भेला-घर बनाने लगीं। सभी मिलकर बीहू की तैयारियों की बातें कर रही हैं।  तुम भी पढ़ो, इनकी बातचीत। सोनमानी - जल्दी करो! रात के भोज से पहले घास और बाँस से भेला-घर बनाकर तैयार करना है। तनवीर - आज तो पूरे गाँव के लोग रात को एक साथ खाना खाएँगे। भई,  'उरुका' जो है! फ़ातिमा - भोज की तैयारियां शुरू हो गईं क्या? सोनमोनी - हाँ! हाँ! सभी परिवारों ने पैसे मिलाकर  'बोरा' चावल, मछली, सब्जी आदि का इंतजाम किया है। उन्होंने मेज़ी के लिए लकड़ी का इंतज़ाम भी किया है। हरिया और भादिया ने पैसे तो नहीं दिए हैं, पर वे सारा काम करवा रहे हैं। फातिमा - माँस, मछली और सब्जियों का क्या हुआ?  सोनमोनी - कुछ लोग यही सब खरीदने गए हुए हैं। बोरा चावल भिगो दिया है। पीठा बनाने के लिए पूरा गाँव काम में लगा हुआ है। कुछ खाना पका रहे हैं और कुछ शकरकंदी भून रहे हैं। कुछ लोग रात को खाना खिलाने में लगेंगे। शाम को सभी को चाय और पीठा भी देंगे। अध्यापक के लिए- 'माघ बीहू', 14 और  15 जनवरी (असमिया कैलेण्डर के दसवें महीने  'माघ' की प्रथमा एवं द्वितीया तिथि) को मनाया जाता है। पहले दिन को  'उरुका' कहते हैं। इस दिन अस्थायी शेड (छप्पर) बनाते हैं, जिसे भेला-घर कहते हैं और सामूहिक भोज का आयोजन होता है।  'बोरा' असम में खाए जाने वाले चावलों की एक किस्म है, जो पकने के बाद चिपचिपे हो जाते हैं। बच्चों को नक्शे में असम ढूँढ़ने के लिए प्रेरित करें।    तनवीर - रात के खाने में  'चेवा' चावल भी मिलेगा न? मुझे वह बहुत ही पसंद है। फ़ातिमा - कैसे पकाएँगे चेवा चावल? सोनमोनी -  'ताओ' (कड़ाही) को आग पर रखकर उसमें पानी उबालेंगे और उस पर रखेंगे भीगे हुए चावलों से भरी हुई कड़ाही। फिर उसे केले के पत्तों से ढँक देंगे। थोडी देर में हो जाएगा चेवा चावल तैयार।          भेला-घर बन कर तैयार हो गया। अब ये सहेलियाँ भागीं तैयार होने के लिए। थोड़ी ही देर में गाँव के सब लोग भी आ गए। ज्यादातर औरतों ने पाट और मूगा की मेखला चादर पहनी थी। सोनमोनी और उसकी सहेलियाँ भी भेला-घर के पास पहुँच गईं। ढोल बजने लगा और सभी मस्ती में झूमते हुए गीत गाने लगे। फिर सब ज़मीन पर बैठ गए। उन्हें केले के पत्तों पर खाना परोसा गया। सबने हँसते-गाते और बातें करते हुए मिलकर खाना खाया। सभी रात भर भेला घर में ही रहे। मज़ानी - सोनमोनी! अब हम लोगों को सोना चाहिए। सुबह जल्दी उठकर  'मेज़ी' जलाना है और भेला घर भी।    दोपहर का एक बजने वाला है। पेट में चूहे दौड़ रहे हैं। हम बच्चों का ध्यान पढ़ाई पर कम और बाहर बरामदे से आने वाली खाने की खुशबू पर ज्यादा है। टन्..टन्..टन्...! आखिरी घंटी बज ही गई। सभी बच्चे बाहर की ओर भागे। कुछ खाने के बर्तनों की तरफ़ तो कुछ हाथ धोने। मास्टर मोशाय ने सभी को आँगन के कोने में लगे पानी के हैंडपंप की तरफ़ भेजा। "आनंदो! देखो तो, सब ठीक से तो हाथ धो रहे हैं न!" उन्होंने कहा। हाथ धोकर हम सभी ने कतार में खड़े होकर खाना लिया। कुछ ने अपने डिब्बे में, तो कुछ ने थाली में। इसके बाद सब एक बड़ा गोला बनाकर बैठ गए। खाने से पहले सबने मिलकर गाया— साथ हम खेलें,  साथ हम खाएँ,  साथ करेंगे, अच्छे काम, और रहें हम, हर दम साथ। हफ्ते के हर दिन दोपहर के खाने में क्या मिलेगा, यह दीदी मोनी के ऑफ़िस के बाहर लिखा होता है। कभी भात-शुक्तो (चावल और रसेवाली सब्जी), तो कभी लूची और छोला-दाल। कभी मिष्टी मिल जाए, तो क्या मज़े!    दोपहर के खाने के समय हमारे स्कूल में एक और मजे़दार बात होती है। गोले में रोज जगह बदलकर अलग-अलग बच्चों के साथ बैठना होता है। मुझे यह बहुत अच्छा पाता है। कई बच्चों से पहचान हो जाती है और कई नए दोस्त भी बन जाते हैं। पहले कभी-कभी भात में कंकड होते थे, तो कभी दाल कच्ची। तब लोगों ने कहा-हमारे बच्चे ऐसा खाना नहीं खाएँगे। दीदी मोनी ने समझाया— हम सभी को मिलकर देखना चाहिए कि खाना साफ़-सुथरा, ठीक से पका हुआ, गरम और ताज़ा हो। दोपहर का खाना सभी बच्चों को मिलना ही चाहिए। बच्चों के घरों से लोगों ने मदद करने की ठानी। अब सब ठीक है। गरमा-गरम, पका हुआ खाना, वह भी सभी को एक साथ! कभी-कभी जितना खाना मिलता है. उससे छोटे बच्चों का पेट तो भर जाता है, पर मेरा और मेरे दोस्तों का नहीं। आजकल तो स्कूलों में भोजन मिलता है, पर पहले ऐसा नहीं था। जब मेरी दीदी प्राइमरी स्कूल में पढ़ती थीं, तब खाना नहीं दिया जाता था। कई बच्चे तो सुबह बिना खाए ही स्कूल जाते थे। खाली पेट और दिन—भर पढ़ाई—वे कैसे करते होंगे?    स्कूल में दोपहर के खाने में क्या-क्या मिलता है?

ट्रिनऽऽऽ...! घंटी बजते ही मनप्रीत ने दरवाज़ा खोला। बाहर दिव्या और स्वास्तिक को देखते ही वह खुशी से चिल्लाई,  "गुरनूर! देखो तो, कौन आया है?" गुरनूर दौड़ती हुई आई। दोस्तों को देखते ही वह खुशी से उनसे लिपट गई और बोली,  "तुम लोग अपने बोर्डिंग स्कूल से कब आए?"  "कल ही! तुम्हारे मम्मी-पापा कहाँ हैं? उनसे तो मिल लें," स्वास्तिक बोला। "वे तो गरुद्वारे गए हैं। हम भी वहीं जा रहे हैं," गुरनूर ने जवाब दिया।  “अरे, वाह! चलो हम भी चलते हैं," दिव्या खुशी से बोली। गुरनूर ने पूछा,  "तुम तो बस छुट्टियों में ही घर आते हो। क्या तुम्हें हॉस्टल में रहना अच्छा लगता है? कैसे रह लेते हो मम्मी-पापा के बिना?"     "उनकी याद तो आती है, पर हॉस्टल में बड़े मज़े भी आते हैं। भले ही कभी-कभी हमें खाना पसंद नहीं आता, पर सभी बच्चों के साथ एक साथ बैठकर खाना खाने में मज़ा आता है," दिव्या ने बताया।  "हॉस्टल में जब किसी के घर से खाने की कोई चीज़ आती है, तो सभी बच्चे उसके कमरे में पहुँच जाते हैं, और बस! मिनटों में चीज़ खत्म," स्वास्तिक ने हँसते हुए बताया। बच्चे बातें करते हुए गुरुद्वारे पहुँचे। वहाँ सभी ने सिर ढंके।   वे गुरुद्वारे के रसोई घर में गए, जो बहुत बड़ा था। वहाँ कई काम हो रहे थे। खाना बड़े-बड़े बर्तनों में पक रहा था। वहाँ एक बड़े पतीले में उड़द और चने की दाल पक रही थी। दूसरी तरफ़ पतीले में आलू गोभी की सब्जी बन रही थी। स्वास्तिक ने कहा, " और देखो गुरनूर तुम्हारे पापा वहाँ हैं! चलो, मिलकर आते हैं।"    मनजीत सिंह बच्चों से बहुत प्यार से मिले और पूछा,  “तुम सब यहाँ क्या कर रहे हो?"    "अंकल! क्या हम भी खाना पकाने में मदद कर? आप क्या बना रहे हैं?" स्वास्तिक ने पूछा।    मनजीत सिंह ने बताया,  “मैं कड़ाह प्रसाद बना रहा हूँ। इस बड़ी-सी कड़ाही में आटे को भून रहा हूँ। इसमें बड़ी मेहनत लगती है।" "मुझे पता है, यह हलुआ है। इसमें आप चीनी कब डालेंगे?" दिव्या ने पूछा। तभी उन्हें मनप्रीत की मम्मी दिखाई दीं। वे लोग मुस्कराते हुए उनके पास गए।  "आंटी! आप क्या कर रही हैं?" दिव्या ने पूछा।  “बेटा, हम लोग तंदूर में रोटी सेंक रहे हैं," उन्होंने बताया। दिव्या ने आश्चर्य से कहा,  "आंटी, इतनी सारी रोटियाँ एक साथ! मैं भी सेकूँ?"  "हाँ, हाँ, आओ, तुम भी करके देखो। यहाँ तो हर कोई सेवा कर सकता है। लेकिन पहले अपने हाथ धो लो," आंटी ने कहा।       दिव्या जल्दी से हाथ धोकर आ गई। तंदूर में हाथ डालते ही उसे बहुत गर्म लगा। सेंकना छोड़ कर वह रोटियों पर घी लगाने लगी। स्वास्तिक ने हैरानी से पूछा,  "इतने सारे लोगों के लिए खाना पकाने का सामान कौन लाता है?"     एक औरत ने बताया,  "सभी मिल-जुल कर मदद करते हैं। कोई सामान देता है, तो कोई पैसे। जिसका जैसा मन होता है, वैसे ही काम में मदद करते हैं।" मनप्रीत ने चिढ़ाते हुए कहा,  "क्यों स्वास्तिक! कैसा लग रहा है? पहले भी कभी रसोई का काम किया है क्या?"  “नहीं, पर सबके साथ काम करने में बहुत अच्छा लग रहा है," स्वास्तिक ने कहा, पता ही नहीं चला कि कब रोटी, चावल, हलुआ, दाल और सब्जी तैयार हो गए। अरदास के बाद सभी को कड़ाह प्रसाद दिया जाने लगा। कुछ लड़कों ने जल्दी से बरामदे में दरियाँ बिछा दीं। सब लोग लाइनों में बैठ गए। कुछ लोग पत्तलों में खाना परोसने लगे और कुछ लोग पानी। सभी ने मिल-जुलकर खाना खाया। खाने के बाद सब ने अपने-अपने पत्तल उठा कर बड़े से ड्रम में डाले। अंत में खाना-खिलाने वाले लोगों ने भी मिलकर एक साथ खाया और वहाँ की सफ़ाई करके बर्तन भी साफ़ किए। 

रोज़ की तरह आज फिर मैरीटा के घर में बहस शुरू हो गई कि टी.वी. पर कौन-सा प्रोग्राम देखें? मैरीटा का भाई क्रिकेट मैच देखना चाहता है, जबकि छोटी सूसन, अपने पसंदीदा गाने का प्रोग्राम। मम्मी और आंटी वैसे तो गहरे दोस्त हैं, पर उनकी पसंद अलग-अलग है। मम्मी समाचार देखना चाहतीं हैं, जबकि आंटी एक सीरियल। मैरीटा कार्टून देखना चाहती है और डैडी को फुटबाल मैच देखना है।       शाम के सात बजे हैं। प्रतिभा अपनी सहेली के घर से भागी-भागी अपने घर जा रही है। नुक्कड़ पर उसके भाई संदीप और संजय दोस्तों के साथ खेलने में लगे हैं। उन्हें घर पहुँचने की कोई जल्दी नहीं है। उन्हें देर से घर पहुँचने पर कोई नहीं टोकता। प्रतिभा को यह बात ठीक नहीं लगती। उस के लिए एक नियम और उसके भाइयों के लिए दूसरा। पर वह क्या करे?    एक दिन फली, नाजू और उनके दोस्त पिलू मामी के साथ समुद्र तट पर घूमने गए। पानी और रेत में खूब खेलने के बाद बच्चों ने आकाशी झूले में चक्कर लगाए, भेलपूरी खाई और गुब्बारे भी खरीदे। बाद में सभी ने मज़े से ठंडी-ठंडी कुल्फ़ी खाई। कुल्फ़ी वाले ने गलती से सात के बजाए पाँच कुल्फ़ी के ही पैसे माँगे। बच्चों ने सोचा  'चलो पैसे बच गए।' पर पिलू मामी ने कुल्फ़ीवाले को सही हिसाब समझाया और सात कुल्फियों के ही पैसे दिए। उस दिन बच्चों ने पिलू मामी से जो बात सीखी, उसे शायद वे कभी नहीं भूलेंगे।    अक्षय को अपनी दादी-माँ से बहुत लगाव है। वे भी उसे बहुत प्यार करती हैं। वे उससे खूब रोचक बातें करती हैं। वे अक्षय के दोस्त अनिल को पसंद करती हैं। पर वे अक्षय को एक बात बार-बार समझाती हैं  – उसे कभी भी अनिल के घर का खाना नहीं खाना और तो और पानी भी नहीं पीना है। वे कहती हैं कि अनिल के परिवार वाले उनके परिवार से बहुत अलग हैं। एक दिन अनिल के घर के पास वाले बड़े मैदान में वॉलीबाल का मैच हुआ। उस दिन बहुत गर्मी थी। मैच के बाद सभी प्यासे और थके थे। अनिल सबको अपने घर ले गया। सब दोस्तों को अनिल की माँ ने पानी दिया। जब अनिल ने अक्षय के हाथ में पानी का गिलास थमाया, तो अचानक उसे दादी की चेतावनी याद आ गई। हाथ में गिलास लिए अनिल को देख, अक्षय को समझ नहीं आया कि वह क्या करे।       धोंडू का परिवार बहुत बड़ा है। परिवार के रुपए-पैसे और खेतीबाड़ी का सारा काम बड़े काका ही सँभालते हैं। परिवार के छोटे-बड़े सभी निर्णय वे ही लेते हैं। अभी तक तो धोंडू खेत में काम करता था। पर, अब वह कुछ नया करना चाहता है। वह बैंक से कुछ पैसे उधार लेकर आटे की चक्की लगाना चाहता है। गाँव में एक भी चक्की नहीं है। धोंडू को पूरा यकीन है कि उसके नए काम से परिवार को फ़ायदा होगा। उसने बाबा को तो मना लिया है, पर बड़े काका उसकी एक भी सुनने को तैयार नहीं हैं। अध्यापक के लिए - इन उदाहरणों के द्वारा बच्चों का ध्यान उन बातों की तरफ़ खींचा जा सकता है, जो हमारे परिवार और समाज में सामान्यतः होती हैं। इन सभी बातों का हम पर गहरा असर होता है। बच्चों को इन बातों के बारे में सोचने और स्वयं के विचार बनाने के लिए प्रोत्साहित करें। उनके विचारों पर कक्षा में चर्चा करवाई जा सकती है।       मीना और रितु स्टापू खेल कर घर लौट रहे थे।  “चलो न, मेरे घर चलो," मीना ने रितु को खींचते हुए कहा।  "तुम्हारे मामा तो घर पर नहीं होंगे? अगर वे होंगे, तो मैं नहीं आऊँगी," रितु ने जवाब दिया।    "पर क्यों? मामा को तो तुम अच्छी लगती हो। कह रहे थे  – अपनी सहेली रितु को घर लाना। मैं दोनों को खूब सारी चॉकलेट खिलाऊँगा।" रितु ने मीना से अपना हाथ छुड़ाया और बोली, "तुम्हारे मामा से मुझे डर लगता है। हाथ भी पकड़ते हैं, तो मुझे अच्छा नहीं लगता।" यह कहकर रितु अपने घर चली गई। अध्यापक के लिए— कुछ बच्चों के अनुभव रितु की तरह के हो सकते हैं। कक्षा में इन पर चर्चा होने से बच्चों को अपने अनुभवों के बारे में सोचने का मौका मिलेगा। इससे उनका धीरज भी बँधेगा और शिक्षक के प्रति विश्वास भी बढ़ेगा। ज़रूरत के अनुसार, बच्चों से व्यक्तिगत रूप से बात की जा सकती है। अगर स्कूल में बच्चों के सलाहकार (काउंसलर) हों, तो उनकी मदद भी ली जा सकती है।       अध्यापक के लिए - यदि कुछ बच्चे अपने परिवार के सदस्यों की आदतों जैसे नशीली/मादक दवाओं की लत के बारे में बताना चाहते हों तो ऐसे किस्सों पर बात-चीत बड़ी ही संवेदनशीलता से की जानी चाहिए। उनसे होने वाले हानिकारक प्रभाव पर चर्चा जरूरी है। इन मुद्दों पर आप सेवाकालीन प्रशिक्षण कार्यक्रमों में भी चर्चा अवश्य करें।         कभी-कभी कुछ ऐसे परिवारों (नशीली दवाओं की लत) के बच्चों में भी यह लत पड़ जाती है। यदि उन बच्चों में या किसी अन्य बच्चे में ऐसा व्यवहार दिखाई दे तो उनसे अलग से बात-चीत की जानी चाहिए ताकि समय पर उनकी यह लत छुड़वाई जा सके। इस विषय पर बच्चों से पोस्टर अथवा चार्ट बनवाएँ और उन पर चर्चा करें। 

मुख्तापुर गाँव में रहने वाले वाणी और प्रसाद के घर में रंग-बिरंगे धागों का ढेर लगा रहता है। उनके अम्मा-अप्पा और परिवार के सभी लोग बुनाई का काम करते हैं। यह बुनाई बहुत ही सुंदर और अपने-आप में अनोखी होती है। उनका गाँव तेलंगाना राज्य के पोचमपल्ली कस्बे के पास है। यहाँ ज्यादातर परिवार बुनकर हैं। इसलिए इस बुनाई को पोचमपल्ली नाम से पहचाना जाता है। इन गांवों के लोग बहुत पुराने समय से यह काम कर रहे हैं। वाणी और प्रसाद के अम्मा-अप्पा ने अपने परिवार के बड़ों से यह बुनाई सीखी। अब वाणी और प्रसाद भी स्कूल से आकर अपने अम्मा-अप्पा की मदद करते हैं। अध्यापक के लिए— बच्चों का ध्यान इस ओर दिलाएँ कि पारंपरिक व्यवसाय अधिकतर घर में ही सीखे जाते हैं। इनमें पोचमपल्ली कारीगरी की तरह बहुत सारे हुनर सीखने होते हैं। इसी तरह के अन्य पारंपरिक व्यवसायों, जैसे-कालीन बनाना, खिलौने बनाना, इत्र बनाना इत्यादि पर चर्चा करवाई जा सकती है। बच्चों को भारत के नक्शे में आँध्र प्रदेश ढूँढने के लिए कहें।           अप्पा पोचमपल्ली से धागे की लड़ियाँ लाते हैं। अम्मा लड़ियों को उबलते पानी में डालकर उनकी गंदगी और दाग धोतीं हैं। फिर सब मिलकर धागों को सुंदर रंगों में रंगते हैं और सुखाकर उनकी गट्ठी बनाते हैं। धागे की गट्ठियाँ करघे पर लपेटी जाती हैं। फिर इनसे कपड़े बुने जाते हैं। रेशम का धागा हो तो रेशमी कपड़ों, साड़ियों या सूटों के लिए कपड़े बुने जाते हैं। सूती धागे से भी साड़ियाँ, कपड़ों के थान और चादरें बुनी जाती हैं। करघे में कई सुइयाँ होती हैं। डिजाइन के हिसाब से सुइयों का नंबर घटता-बढ़ता है। कारीगर चमकदार रंगों की बहुत ही सुंदर पोचमपल्ली साड़ियाँ बुनते हैं। इन कारीगरों ने अपनी इस कला से इलाके का नाम दुनियाभर में मशहूर कर दिया है। ऐसी साड़ी बुनने के लिए अच्छी कारीगरी चाहिए। इसके लिए कई दिनों तक कड़ी मेहनत करनी पड़ती है। फिर भी साड़ियाँ सही दाम में बेचना बहुत मुश्किल होता है। रेशम लगातार महँगा होता जा रहा है। बड़े दुकानदार बुनकरों को तो साड़ी का बहुत ही कम पैसा देते हैं। खुद वे भाव बढ़ा-चढ़ा कर बेचते हैं। इसीलिए कई बुनकर यह काम छोड़ रहे हैं। वे अपना गाँव छोड़कर बड़े शहरों में मजदूरी करने जा रहे हैं। इस समस्या का कुछ हल निकालना चाहिए। बरसों पुरानी बुनकरों की यह कला कहीं धीरे-धीरे खो न जाए। अध्यापक के लिए— ऐसे परंपरागत व्यवसायों में भी कई औज़ारों और कलाओं का इस्तेमाल होता है। इस बात पर भी जोर डालें कि अकसर एक चीज़ को बनाने के लिए परिवार के सभी लोग मिलकर काम करते हैं और सभी का काम बँटा होता है।    आज वाणी और प्रसाद जैसे कई बच्चों ने अपने परिवारों से यह सुंदर कला सीख ली है। क्या बड़े होकर ये भी अपने बच्चों को इस कला के हुनर सिखा पाएँगे? अध्यापक के लिए - पोचमपल्ली की तरह ही भारत के कई इलाकों में कुछ खास चीजें बनाई जाती हैं। इन चीजों के नाम उस इलाके के नाम से ही मशहूर हो गए हैं, जैसे-कुल्लू की शॉल, मधुबनी पेंटिंग, असम की सिल्क, कश्मीरी कढ़ाई। इस पर चर्चा करवाई जा सकती है।

आज मालू के घर में बहुत चहल-पहल है। चिट्टप्पन और उनका परिवार पाँच साल बाद घर आए हैं। पाँच साल पहले चिट्टप्पन की नौकरी अबू धाबी में लगी थी। तभी से वे वहीं रह रहे हैं। मालू और उसके अप्पा, चिट्टप्पन के परिवार को लेने हवाई अड्डे गए। हवाई जहाज़ के पहुँचने के बाद सभी यात्रियों का सामान उतरने में काफ़ी समय लग गया। आखिरकार, चिट्टप्पन, कुंजम्मा और बच्चे हवाई अड्डे से बाहर आते दिखाई दिए। "शांता और शशि कितने बड़े हो गए हैं!" अप्पा एकाएक बोल पड़े। सारा सामान टैक्सी में रखा और सब चल दिए, मालू के घर की ओर।     "शांता, तुम इतने लंबे सफ़र के बाद बहुत थक गई होगी। अप्पा बता रहे थे कि अबू धाबी भारत से बहुत दूर है।" मालू ने कहा। अध्यापक के लिए - मलयालम में चिट्टप्पन-पिता का छोटा भाई, कुंजम्मा-पिता के छोटे भाई की पत्नी अर्थात् चाची।       “अरे नहीं, हम तो बिलकुल नहीं थके। माना, अबू धाबी यहाँ से बहुत दूर है, पर हवाई जहाज़ से पहुँचने में हमें दो ही घंटे लगे। हवाई जहाज़ बहुत तेज़ जो उड़ता है।" शांता बोली। मालू यह सुनकर बहुत हैरान हुई। उसे याद आया, जब वह अपने स्कूल के ट्रिप पर चेन्नई गई थी, तो उसे ट्रेन में पूरे  12 घंटे लगे थे लेकिन नक्शे में तो चेन्नई और कोच्ची बहुत पास दिखाई देते थे। हवाई अड्डे से घर तक के रास्ते में मालू, शांता और शशि ने बहुत सारी बातें कीं। मालू को याद आया कि वह जब अपने स्कूल के बच्चों के साथ ट्रिप पर गई थी, तो उसे बहुत ही अच्छा लगा था। वह शांता से भी पूरे सफ़र की बातें जानना चाहती थी।       मालू ने पूछा, "क्या तुमने हवाई जहाज़ से बहुत-सी मज़ेदार चीजें देखीं?" "हाँ! ज्यादातर हवाई जहाज़ से बादल-ही-बादल दिखाई दिए, क्योंकि हवाई जहाज़ बादलों से बहुत ऊपर उड़ रहा था। इससे पहले कुछ समय तक तो नीचे रेत-ही-रेत दिखाई दी, पर रेत का रंग बदलता रहा –कभी सफ़ेद, कभी भूरा तो कभी पीला, लाल या काला। कभी-कभी उन्हें रेत के पहाड़ भी दिखाई दिए। फिर नीचे ज़मीन दिखाई देनी बंद हो गई," शांता बोली। "इन्हें रेत के टीले भी कहते हैं," शशि ने आगे कहा।  "मैंने तो केवल समुद्र के किनारे ही रेत देखी है," मालू बोल पड़ी। "तब तो तुम्हें अबू धाबी ज़रूर आना चाहिए," चिट्टप्पन बोले।       उन्होंने बताया कि अबू धाबी और आस-पास के देश रेगिस्तानी इलाके में हैं। शहर से थोड़ी ही दूर जाओ, तो चारों ओर दूर-दूर तक रेत ही रेत दिखाई देती है। न कोई पेड़, न ही हरियाली, केवल रेत! "केरल में बने अपने घर के आस-पास की हरियाली और ठंडे पानी को मैं बहुत याद करती थी, अब यहाँ आकर बहुत अच्छा लग रहा है," कुंजम्मा बोली। "बारिश कैसी होती है, यह बात तो शांता और शशि भूल ही गए हैं। वैसे भी, रेगिस्तान में बारिश नहीं होती। वहाँ पानी सचमुच बहुत कीमती है। वहाँ न बारिश है, न ही नदियाँ, न झील है और न ही तालाब। ज़मीन के नीचे भी वहाँ पानी नहीं है," चिट्टप्पन ने कहा। शशि ने बीच में कहा, "लेकिन, वहाँ रेतीली जमीन के नीचे तेल होता है। इसलिए तो वहाँ पेट्रोल आसानी से मिल जाता है।" "वहाँ पेट्रोल पानी से सस्ता है।" चिट्टप्पन ने बताया।    बातें करते-करते सब मालू के घर पहुँच गए। टैक्सी से उतरते ही शशि और शांता आस-पास इतने सारे फलों के पेड़ देखकर हैरान रह गए –नारियल, केले, पपीते, सुपारी, कटहल-कितनी ही तरह के पेड़! शशि बोली, “अबू धाबी में तो सिर्फ़ खजूर के ही पेड़ दिखाई देते हैं क्योंकि वही एक ऐसा पेड़ है, जो वहाँ उग सकता है।"    सबसे मिलने के बाद कुंजम्मा ने अपने बैग और अटैची खोले। वे सभी के लिए तोहफ़े लाईं थीं, और खजूर भी, मीठे-मीठे और स्वादिष्ट। शशि ने मालू को अबू धाबी में चलने वाले नोट और सिक्के भी दिखाए। शांता ने बताया कि वहाँ अलग तरह के रुपये होते हैं, जिन्हें  'दिरहम' कहा जाता है। उन पर वहाँ की अरबी भाषा में कुछ लिखा होता है। उन्होंने अपने घर और आस-पास की जगहों की तसवीरें भी दिखाईं।    चिट्टप्पन ने मालू को एक ग्लोब निकालकर दिया। बोले, “मालू, ढूँढों आबू धाबी कहाँ है और केरल कहाँ”। सब बच्चे ग्लोब पर अलग-अलग जगह ढूंढ कर मज़े लेने लगे। मालू ने चेन्नई और कोच्ची भी ढूँढ़ा। शाम को बरामदे में बैठे सभी ठंडी-ठंडी हवा का मज़ा ले रहे थे और अबू धाबी की तसवीरें देख रहे थे। बहुत ऊँची-ऊँची इमारतें और उनमें बड़ी-बड़ी शीशे की खिड़कियाँ! उनको देख मालू झट बोली, “इन खिड़कियों से कितनी ठंडी हवा आती होगी।" चिट्टप्पन बोले, "अबू धाबी में खिड़कियाँ खोलने का तो सवाल ही नहीं उठता। बाहर बहुत ही गर्मी होती है। ज्यादातर जगह तो एयर-कंडीश्नर चलते हैं। गर्मी की वजह से वहाँ के लोग ढीले-ढाले सूती कपड़े पहनते हैं और पूरा शरीर और सिर भी ढंककर रखते हैं। इससे वे तेज़ धूप से बच जाते हैं।"          मालू को वहाँ की तसवीरें देखने में बहुत मज़ा आ रहा था। उसे कितनी सारी नई-नई बातें भी सुनने को मिल रही थीं। वह हर तसवीर से अपने शहर की तुलना भी कर रही थी। उसने सोच लिया कि वह अबू धाबी की एक रिपोर्ट भी अपनी कक्षा के लिए तैयार करेगी।

क्या तुमने इनकी फ़ोटो कहीं देखी है? ये हैं लेफ्टीनेंट कमांडर वहीदा प्रिज्म। ये भारतीय नौसेना में डॉक्टर हैं और नौसेना के समुद्री जहाज़ पर काम करने वाली गिनी-चुनी महिलाओं में से एक हैं। ये पहली महिला हैं, जिन्होंने एक पूरी परेड की कमान संभाली। किसी भी सेना में यह बहुत बड़ी बात मानी जाती है। तुम्हारी इस किताब के लिए हमने उनसे एक खास बातचीत की। आओ, उसे पढ़ते हैं। प्रश्न — वहीदा, आप अपने बचपन और स्कूल के बारे में बताइए। वहीदा — मैं थन्नामंडी नाम के बहुत छोटे गाँव से हूँ। यह जम्मू-कश्मीर के राजौरी जिले में है। मैंने सरकारी स्कूल से पढ़ाई की है। मेरे गाँव की कई लड़कियाँ इसी स्कूल में पढ़ने आती थीं, पर वे इसके बाद आगे के बारे में कुछ नहीं सोचती थीं।     लेकिन मैं तो कुछ बनना चाहती थी। हमेशा आगे बढ़ना चाहती थी। मुझे आगे पढ़ने की इच्छा थी और मैं दसवीं की पढ़ाई पूरी करना चाहती थी। उस समय, यह हमारे इलाके के लिए नई बात थी। इसके कारण मेरे मम्मी-पापा को बहुत मुश्किलें आईं। यहाँ तक कि हमें गाँव भी छोड़ना पड़ा। तब हम नानी के घर राजौरी में रहे। मैंने बारहवीं भी वहीं से की। प्रश्न — तो आप पहले से ही कुछ अलग सोचती थीं? वहीदा — जब मैं बहुत छोटी थी, तभी से कुछ अलग करना चाहती थी। मुझे मोटर साइकिल चलाने का बहुत शौक था। हम तीन बहनें हैं। पापा भी यही चाहते थे कि हम बहनों में से एक डॉक्टर बने, एक वकील बने या पुलिस में जाए और एक बच्चों को पढ़ाए। मैं भारतीय नौसेना में डॉक्टर बन गई हूँ और मेरी बहन जम्मू पुलिस में है। प्रश्न — आप डॉक्टर कैसे बनीं? वहीदा — इसके लिए मैंने बहुत मेहनत की थी। मेरे दोस्तों और घरवालों ने भी मेरी बहुत मदद की। मैंने जम्मू मेडिकल कॉलेज में दाखिला पाया। वहाँ मैंने पाँच साल पढ़ाई की और एम.बी.बी.एस. की परीक्षा पास की। प्रश्न — आप सेना में कैसे आईं? आपके घरवालों ने रोका नहीं? वहीदा — अरे नहीं! उन्हें तो लगता था कि यही नौकरी मेरे लिए सबसे अच्छी है। जब मैं बहुत छोटी थी, तब अपने गाँव में फ़ौजियों को देखती थी। मेरा मन करता था कि मैं भी उन्हीं की तरह बनूँ। यह मेरे लिए एक बहुत ही बड़ा सपना था। स्कूल के समय में मैं कैंपों में भी जाती थी, पहाड़ों पर चढ़ती थी और  'गर्ल गाइड ' भी थी। डॉक्टर बनने के बाद सेना में भर्ती होने के लिए मेरा एक इंटरव्यू हुआ। अध्यापक के लिए— बच्चों को भारत की तीनों सेनाओं के बारे में जानकारी दी जा सकती है। इसके लिए फ़ौजी परिवार से आने वाले बच्चों की मदद ली जा सकती है।       उसमें मुझे चुन लिया गया। मेरी छह महीने की ट्रेनिंग भी हुई थी। प्रश्न — अच्छा, तो आप नौसेना में क्यों आईं? नौसेना में तो समुद्री जहाज़ पर रहना पड़ता है न? वहीदा — मुझे घूमने का बहुत शौक है। मेरा दूर-दूर जाने का मन करता है। मैं पहाड़ वाली जगह पर पैदा हुई हूँ। अब मैं समुद्र में काम कर रही हूँ। बहुत अच्छा लगता है। बहुत कम महिला अधिकारियों ने जहाज़ पर काम किया है। मैं उनमें से एक हूँ। पहले नौसेना में महिलाएँ जहाज़ पर नहीं जाती थीं। जब मौका दिया गया, तो मैंने खुद ही आगे बढ़ कर अपना नाम दिया। मैं तो पनडुब्बी में भी जाना चाहती हूँ। मैं हर ऐसा काम करना चाहती हूँ, जो लोग सोचते हैं कि महिलाएँ नहीं कर सकतीं। अभी तो महिलाओं को पनडुब्बी में जाने नहीं दिया जाता। जब भी मौका मिलेगा, मैं ज़रूर जाऊँगी। प्रश्न — तो आपकी डॉक्टरी की पढ़ाई का क्या हुआ?  वहीदा — मैं भारतीय नौसेना में डॉक्टर हूँ। नौसेना में काम करने वाले डॉक्टर, मरीजों को सिर्फ दवाई ही नहीं देते। वे तो दरअसल मेडिकल अधिकारी होते हैं। जहाज़ तीन-चार महीने के लिए समुद्र में जाता है। तब मेरी जिम्मेदारी होती है कि सबकी तबीयत ठीक रहे। मैं जहाज़ पर मौजूद सभी अधिकारियों और नाविकों का चेकअप करती हूँ।        इसके अलावा यह भी देखना होता है कि जहाज़ पर सफ़ाई रहे। कहीं गंदगी न फैले और चूहे न आएँ। गंदगी और चूहों से बीमारियाँ फैल सकती हैं। इसके अलावा मैं सबको इसकी तैयारी करवाती हूँ कि वे  'मेडिकल इमरजेंसी ' में क्या करेंगे। अगर कोई ऐसी दुर्घटना हो जाए, जैसे आग लगना, तब जहाज़ पर ऐसी बातों के लिए तैयार रहना होता है। प्रश्न — क्या जहाज़ पर अस्पताल होता है?  वहीदा — नौसेना के हर जहाज़ पर  'फ़र्स्ट-एड ' दी जाती है। जहाज़ पर एक डॉक्टर और दो-तीन सहायक होते हैं। जरूरी दवाइयाँ और कुछ मशीनें भी होती हैं। ये सब एक छोटे से कमरे में रखी रहती हैं। प्रश्न — आपने जब परेड की टुकड़ी का नेतृत्व किया, तब आप ऐसा करने वाली पहली महिला बनीं। इसके लिए आपने बहुत मेहनत की होगी। वहीदा — तीन साल तक मेरी परेड देखने के बाद मेरे अधिकारियों ने मुझे यह मौका दिया। मुझे लगा कि मेरे अधिकारियों ने मुझे चुना, मुझ में विश्वास दिखाया। इसीलिए मैंने बहुत लगन से परेड का अभ्यास किया था। प्रश्न — परेड के बारे में कुछ बताइए। वहीदा — जब परेड होती है, तो पीछे चार टुकड़ियाँ चलती हैं। पूरी परेड में  36 निर्देश देने होते हैं। निर्देश इतनी ज़ोर से देने होते हैं कि सबसे पीछे वाली टुकड़ी के लोग भी सुन पाएँ। देखने वाले तक भी आवाज़ सुनें, जो मैदान के दूसरी तरफ़ बैठते हैं।       प्रश्न — चार टुकड़ियों के आगे चलते हुए आप घबराई नहीं? वहीदा — घबराहट तो नहीं थी, पर ये है कि  36 बार चिल्ला कर निर्देश देने होते हैं। एक भी भूल जाओ, तो पूरी परेड गड़बड़ा जाती है। मैंने पूरा एक महीना सुबह-शाम अभ्यास किया था। परेड तो मैं स्कूल में भी करती ही थी। प्रश्न — आपके नाम में जो यह शब्द है  'प्रिज्म ', इसका क्या मतलब है? वहीदा — यह नाम मेरे पापा ने मुझे दिया था। प्रिज्म ऐसा काँच होता है, जो सात रंग दिखाता है। वे चाहते थे कि मैं भी इसी तरह अपनी पहचान बनाऊँ। इसीलिए उन्होंने बचपन से ही मुझे यह नाम दिया। 

चुसकिट के लिए आज बहुत-बहुत खास दिन है  – इतना खास कि उसे रात को नींद ही नहीं आई। जानते हो क्यों? चुसकिट दस साल की हो गई है, पर आज पहली बार स्कूल जा रही है। कितने सालों से वह इस दिन का इंतज़ार कर रही थी।  स्कूल चुसकिट के घर से बहुत ज्यादा दूर नहीं है। वहाँ पहुँचने के लिए बस बड़ी सड़क से होकर, झील के साथ-साथ चलते जाओ। पोपलर के पेड़ के पास से झील पार कर लो। फिर थोड़ी-सी चढ़ाई और पहुँच गए स्कूल। लद्दाख के  'स्किटपो पुल ' गाँव के सभी बच्चे ऐसे ही स्कूल पहुँचते हैं, बस चुसकिट को छोड़कर।          पहले-पहले तो चुसकिट को भी पता नहीं था कि वह दूसरे बच्चों से कैसे अलग है। धीरे-धीरे उसे लगने लगा कि वह अन्य बच्चों की तरह सभी काम नहीं कर पाती। कारण, उसकी टाँगें। उसके जन्म के समय से ही उसकी टाँगों में खराबी थी।    चुसकिट पूरा-पूरा दिन खिड़की के पास बैठी ड्रॉइंग बनाती रहती थी। उसकी माँ (आमा-ले) कहती थी कि वह सबसे सुंदर ड्रॉइंग बनाती है। इससे चुसकिट खुश हो जाती थी। एक दिन उसके पिताजी (आबा-ले) उसके लिए पहियों वाली कुर्सी ले आए। चुसकिट ने जल्दी ही अपनी कुर्सी को आगे-पीछे घुमाना सीख लिया। चुसकिट की खुशी का कोई ठिकाना न था। अब उसके पिताजी को उसे हर जगह उठाकर नहीं ले जाना पड़ता था। जब मन करता, वह आमा-ले से कहती कि वे उसे उस कुर्सी पर बिठा दें। फिर वह अपनी कुर्सी चलाकर बाहर आँगन में आ जाती।            चुसकिट हर सुबह बच्चों को देखती थी। बच्चे हँसते-खेलते, मज़े करते हुए स्कूल जाते थे। उसका भी मन करता था कि काश! वह भी उनमें शामिल हो जाए।          एक दिन अब्दुल उसके घर चिट्ठी पहुँचाने आया, तो उसने पूछा, “चुसकिट तुम स्कूल क्यों नहीं आती?" चुसकिट ने बहुत उदास होकर जवाब दिया, “आबा-ले, मुझे रोज़-रोज़ उठाकर स्कूल नहीं ले जा सकते। मैं अपनी कुर्सी चलाकर भी नहीं जा सकती। स्कूल जाने का रास्ता इतना ऊबड़-खाबड़ जो है। मैं नदी भी कैसे पार कर सकती हूँ?" अब्दुल ने पूछा, “क्या तुम स्कूल जाना चाहती हो?" चुसकिट का मन उछल पड़ा। वह बोली, "क्यों नहीं, क्यों नहीं! मैं भी तुम सब की तरह स्कूल जाना चाहती हूँ, पढ़ना चाहती हूँ, खेलना चाहती हूँ..." । मेमे-ले (दादाजी) ने उसे, उसी समय टोक दिया। वे बोले, "चुसकिट सपने देखना छोड़ दो। तुम जानती हो, यह मुमकिन नहीं है।"  अब्दुल चुसकिट के घर से चला गया, परंतु वह उसके बारे में सोचता रहा। उसने एक बहुत बढ़िया तरीका सोचा, चुसकिट को स्कूल पहुँचाने का। फिर क्या था! वह हैडमास्टर साहब और सब अध्यापकों के पीछे पड़ गया और अपनी बात मनवाकर ही रहा। अब उन सब का एक ही काम था— चुसकिट की परेशानी को आसानी में बदलना। उन्होंने मिलकर तरीका ढूँढ लिया, जिससे चुसकिट अपनी पहियों वाली कुर्सी को स्कूल के रास्ते पर चला सके।    इसके लिए ऊबड़-खाबड़ रास्ते को समतल करना था। बच्चों की एक टोली उसके घर के सामने वाली ऊबड़-खाबड़ ज़मीन को ठीक करने में लग गई। दूसरा टोली नदी के पास वाली जमीन को। परंतु अभी एक समस्या और थी चुसकिट नदी कैसे पार करेगी? इसके लिए बड़े बच्चों ने अध्यापक की मदद ली। उन्होंने लकड़ी की फट्टियों से नदी पर पुलिया बनाई। बच्चों ने हँसते-खेलते, खुशी-खुशी यह काम किया। वे सभी चाहते थे कि चुसकिट जल्दी ही स्कूल जाए। चुसकिट के आमा-ले और आबा-ले भी कहाँ पीछे रहने वाले थे। उन्होंने सभी को गरमागरम चाय पिलाई और बिस्कुट खिलाए। वहीं बैठे चुसकिट के मेमे-ले की आँखों में खुशी के आँसू थे। इसलिए नहीं कि वे दुखी थे, परंतु इसलिए कि वे बहुत खुश थे। शाम होते-होते सारा काम हो गया। सभी बच्चे बहुत खुश थे। पर सबसे ज्यादा खुश थी— चुसकिट। उसका सपना अब पूरा होने वाला था। और आज वह दिन आ ही गया! चुसकिट जल्दी-जल्दी तैयार हो रही है— स्कूल जाने के लिए। वह अब और इंतज़ार नहीं कर सकती!


बादशाह अकबर अपने मंत्री बीरबल को बहुत पसंद करता था। बीरबल की बुद्धि के आगे बड़े-बड़ों की भी कुछ नहीं चल पाती थी। इसी कारण कुछ दरबारी बीरबल से जलते थे। वे बीरबल को मुसीबत में फंसाने के तरीके सोचते रहते थे।अकबर के एक खास दरबारी ख्वाजा सरा को अपनी विद्या और बुद्धि पर बहुत अभिमान था। बीरबल को तो वे अपने सामने निरा बालक और मूर्ख समझते थे। लेकिन अपने ही मानने से तो कुछ होता नहीं! दरबार में बीरबल की ही तूती बोलती और ख्वाजा साहब की बात ऐसी लगती थी जैसे नक्कारखाने में तूती की आवाज़। ख्वाजा साहब की चलती तो वे बीरबल को हिंदुस्तान से निकलवा देते लेकिन निकलवाते कैसे!एक दिन ख्वाजा ने बीरबल को मूर्ख साबित करने के लिए बहुत सोच-विचार कर कुछ मुश्किल प्रश्न सोच लिए। उन्हें विश्वास था कि बादशाह के उन प्रश्नों को सुनकर बीरबल के छक्के छूट जाएँगे और वह लाख कोशिश करके भी संतोषजनक उत्तर नहीं दे पाएगा। फिर बादशाह मान लेगा कि ख्वाजा सरा के आगे बीरबल कुछ नहीं है।मंत्री बीरबल ख्वाजा साहब अचकन-पगड़ी पहनकर दाढ़ी सहलाते हुए अकबर के पास पहुँचे और सिर झुकाकर बोले, “बीरबल बड़ा बुद्धिमान बनता है। आप भी उसकी लंबी-चौड़ी बातों के धोखे में आ जाते हैं। मैं चाहता हूँ कि आप मेरे तीन सवालों के जवाब पूछकर उसके दिमाग की गहराई नाप लें। उस नकली अक्ल-बहादुर की कलई खुल जाएगी।"ख्वाजा के अनुरोध करने पर अकबर ने बीरबल को बुलाया और उनसे कहा, “बीरबल! परम ज्ञानी ख्वाजा साहब तुमसे तीन प्रश्न पूछना चाहते हैं। क्या तुम उनके उत्तर दे सकोगे?"बीरबल बोले, “जहाँपनाह! ज़रूर दूंगा। खुशी से पूछे।" ख्वाजा साहब ने अपने तीनों सवाल लिखकर बादशाह को दे दिए।अकबर ने बीरबल से ख्वाजा का पहला प्रश्न पूछा, “संसार का केंद्र कहाँ है?"बीरबल उत्तर देते हुएबीरबल उत्तर देते हुए बीरबल ने तुरंत ज़मीन पर अपनी छड़ी गाड़कर उत्तर न दिया, “यही स्थान चारों ओर से दुनिया के बीचों-बीच पड़ता है। यदि ख्वाजा साहब को विश्वास न हो तो वे फ़ीते से सारी दुनिया को नापकर दिखा दें कि मेरी बात गलत है।"अकबर ने दूसरा प्रश्न किया, “आकाश में कितने तारे हैं?"बादशाह और बीरबल आसमान में तारे बीरबल ने एक भेड़ मँगवाकर कहा, “इस भेड़ के शरीर में जितने बाल हैं, उतने ही तारे आसमान में हैं। ख्वाजा साहब को इसमें संदेह हो तो वे बालों को गिनकर तारों की संख्या से तुलना कर लें।"अब अकबर ने तीसरा सवाल किया, “संसार की आबादी कितनी है?"बीरबल ने कहा, “जहाँपनाह! संसार की आबादी पल-पल पर घटती-बढ़ती रहती है क्योंकि हर पल लोगों का मरना-जीना लगा ही रहता है। इसलिए यदि सभी लोगों को एक जगह इकट्ठा किया जाए तभी उनको गिनकर ठीक-ठीक संख्या बताई जा सकती है।"बादशाह तो बीरबल के उत्तरों से संतुष्ट हो गया लेकिन ख्वाजा साहब नाक-भौंह सिकोड़कर बोले, “ऐसे गोलमोल जवाबों से काम नहीं चलेगा जनाब!"बीरबल बोले, “ऐसे सवालों के ऐसे ही जवाब होते हैं। पहले मेरे जवाबों को गलत साबित कीजिए, तब आगे बढ़िए।"अकबर, बीरबल और ख्वाजा साहिब बात कर रहे हैं ख्वाजा साहब से फिर कुछ बोलते नहीं बना।

गर्मी की छुट्टियाँ थीं। दोपहर के समय दिनेश घर में बैठा कोई कहानी पढ़ रहा था। तभी पेड़ के पत्तों को हिलाती हुई कोई वस्तु धम से घर के पीछे वाले बगीचे में गिरी। दिनेश आवाज़ से पहचान गया कि वह वस्तु क्या हो सकती है। वह एकदम से उठकर बरामदे की चिक सरका कर बगीचे की ओर भागा।"अरे अरे, बेटा कहाँ जा रहा है? बाहर लू चल रही है।" दिनेश की माँ मशीन चलाते-चलाते एकदम ज़ोर से बोलीं। परंतु दिनेश रुका नहीं। उसने पैरों में चप्पल भी नहीं पहनी। जून का महीना था। धरती तवे की तरह तप रही थी। पर दिनेश को पैरों के जलने की भी चिंता नहीं थी। वह जहाँ से आवाज़ आई थी, उसी ओर भाग चला।सामने की क्यारी में भिंडियों के ऊँचे-ऊँचे पौधे थे। एक ओर सीताफल की घनी बेल फैली हुई थी। क्यारियों के चारों ओर हरे-हरे केले के वृक्ष लहरा रहे थे।दिनेश ने जल्दी-जल्दी भिंडियों के पौधों को उलटना-पलटना आरंभ किया। जब वहाँ कुछ नहीं मिला तो उसने सारी सीताफल की बेल छान मारी।बराबर में ही घूस ने गड्डे बना रखे थे। ढूँढते-ढूँढ़ते जब उसकी निगाह उधर गई तो उसने देखा कि गड्डे के ऊपर ही एक बिल्कुल नई चमचमाती किरमिच की गेंद पड़ी है।दिनेश ने हाथ बढ़ाकर गेंद उठा ली। लगता था जैसे किसी ने उसे आज ही बाज़ार से खरीदा है। उसने उसे उलट-पलटकर देखा परंतु कुछ भी समझ में नहीं आया।गेंद नज़र उठाकर उसने पास की तिमंजिली इमारत की ओर देखा कि हो सकता है किसी बच्चे ने इसे ऊपर से फेंका हो परंतु उस इमारत के इस ओर खुलने वाले सभी दरवाज़े और खिड़कियाँ बंद थे। छत की मुँडेर से लेकर नीचे तक तेज़ धूप चिलचिला रही थी।फिर कौन खरीद सकता है नई गेंद? दिनेश ने सुधीर, अनिल, अरविंद, आनंद, दीपक-सभी के नाम मन में दोहराए। यदि गेंद खरीदी भी है तो इस दोपहरी में इसे नीचे कौन फेंकेगा!हो न हो, यह गेंद बाहर से ही आई है। उसने सड़क पर बने गोल चक्कर के बगीचे की ओर देखा परंतु वहाँ पर केवल दो-चार गायें ही दिखाई पड़ीं जो पेड़ों के नीचे सुस्ता रही थीं। उसे ध्यान आया कि जाने कितनी बार अपने मोहल्ले के बच्चों की गेंदें किक्रेट खेलते हुए दूर चली गईं और फिर कभी नहीं मिलीं। एक बार तो एक गेंद एक चलते हुए ट्रक में भी जा पड़ी थी।तभी भीतर से माँ की आवाज़ आई, "अरे दिनेश, तू सुनेगा नहीं? सब अपने-अपने घरों में सो रहे हैं और तू धूप में घूम रहा है।"दिनेश गेंद को हाथ में लिए हुए भीतर आ गया। ठंडे फर्श पर बिछी चटाई पर वह लेट गया और सोचने लगा-भले ही यह गेंद मोहल्ले में से किसी की न हो, परंतु ईमानदारी इसी में है कि एक बार सबसे पूछ लिया जाए।गर्मी की छुट्टियाँ थीं। बच्चों ने खेलने की सुविधा को ध्यान में रखते हुए एक क्लब बनाया हुआ था। उस क्लब में सभी बच्चों के लिए बल्ले थे और गेंद खरीदने के लिए वे आपस में क्लब का चंदा देकर पैसे इकट्ठा कर लेते थे। शाम को सारे बच्चे इकट्ठा हुए। दिनेश ने सभी से पूछा, “मुझे एक गेंद मिली है। अगर तुममें से किसी की गेंद खो गई हो, तो वह गेंद की पहचान बताकर गेंद मुझसे ले सकता है।"तभी अनिल बोला, "गेंद तो मेरी खो गई है।""कब खोई थी तेरी गेंद?""यही कोई चार महीने पहले।""तो वह गेंद तेरी नहीं है", दिनेश ने कहा।"फिर वह मेरी होगी", सुधीर ने तुरंत उस पर अपना अधिकार जताते हुए कहा।"वह कैसे", दिनेश ने पूछा।"तू मुझे गेंद दिखा दे, मैं अपनी निशानी बता दूँगा।"मा "वाह! यह कैसे हो सकता है?" दिनेश बोला, "गेंद देखकर निशानी बताना कौन-सा कठिन है! बिना देखे बता, तब जानें।"तभी ऊपर से दीपक उतर आया। दीपक अपना मतलब सिद्ध करने तथा अवसर पड़ने पर सभी को मित्र बना लेने में चतुर था। गेंद की बात सुनकर दीपक बोला, "गेंद मेरी है।""कैसे तेरी है?" सभी ने एक साथ पूछा, "कल ही तो तू कह रहा था कि इस बार तेरे पापा तुझे गेंद लाने के लिए पैसे नहीं दे रहे हैं।""मेरी गेंद तो पाँच महीने पहले खोई थी", दीपक ने कहा, "जब बड़े भैया की शादी हुई थी न, तभी सुनील ने मेरी गेंद छत पर से नीचे फेंक दी थी।"दिनेश अच्छी तरह जानता था कि यह गेंद दीपक की नहीं है। दीपक की गेंद पाँच महीने पहले खोई थी। और यह कभी हो ही नहीं सकता कि गेंद पाँच-छह महीने पड़ी रहे और उस पर मिट्टी का एक भी दाग न लगे।दीपक ने कहा, "मैं कुछ नहीं जानता। गेंद मेरी है। वह मेरी है और सिर्फ मेरी है।""अरे, जा जा, बड़ा आया गेंदवाला! क्या सबूत है कि यही गेंद नीचे फेंकी थी", अनिल ने पूछा।दीपक ने कहा, "हाँ, सबूत है। मुझे गेंद दिखा दो, मैं फ़ौरन बता दूंगा।"दिनेश ने देखा कि झगड़ा बढ़ रहा है। गेंद हथियाने के लिए दीपक सुधीर और सुनील का सहारा ले रहा है।वह जानता था कि यदि गेंद दीपक के पास चली गई तो ये तीनों मिलकर खेलेंगे।"अच्छा मैं गेंद ला रहा हूँ। परंतु जब तक पक्का सबूत नहीं मिलेगा, मैं किसी को दूंगा नहीं", दिनेश ने कहा।कुछ लड़के बात कर रहे हैं 
गेंद आ गई। दीपक उसे देखते ही बोला, "यह मेरी है, यही है मेरी गेंद। यह लाल रंग का निशान मेरी ही गेंद पर था।""वाह! सभी गेंदों पर ऐसे ही निशान होते हैं", अनिल ने दिनेश का साथ देते हुए कहा।दीपक ने फिर ज़ोर लगाया, "मैं अपने पापा से कहलवा सकता हूँ कि गेंद मेरी है।""अरे जा, ऐसे तो मैं अपने बड़े भाई से कहलवा सकता हूँ कि गेंद दिनेश की है!" अनिल ने कहा।"कुछ भी हो गेंद मेरी है", दीपक ने उसे धरती पर मारते हुए कहा “धरती पर टप्पा पड़ते हुए मेरी गेंद में से ऐसी ही आवाज़ आती थी।""मेरे साथ बाज़ार चल। दुकानों पर जितनी गेंदें हैं, सभी के टप्पे की आवाज़ ऐसी ही होगी", अनिल ने फिर उसकी बात काट दी।"अच्छी बात है, तो मैं इसे सड़क पर फेंक दूंगा। देखू कैसे कोई खेलेगा!"दीपक ने जैसे ही गेंद को सड़क पर फेंकने के लिए हाथ उठाया कि अनिल और दिनेश ने उसे पकड़ लिया। अब दीपक ने रुआँसे होते हुए अपना अंतिम हथियार आज़माया। बोला, “या तो गेंद मुझे दे दो, नहीं तो मैं इसके पैसे सुनील से लूँगा।"अब तो सुनील, दीपक और सुधीर का गुट मज़बूत होने लगा था। तीनों का ही कहना था कि गेंद दीपक की है और उसे ही मिलनी चाहिए।दिनेश तब तक चुप था। वास्तव में दिनेश का मन उस समय सबके साथ मिलकर उस गेंद से खेलने को कर रहा था। बोला, “अब चुप भी रहो झगड़ा बाद में कर लेंगे। अपने-अपने बल्ले ले आओ, पहले खेल लें।"पाँच मिनट के भीतर ही खेल आरंभ हो गया। दिनेश बल्लेबाजी कर रहा था। अभी दो-चार बार ही खेला था कि वह चमकदार नई गेंद एकदम ज़ोर से उछली और दरवाज़ा पार कर सड़क पर जाते हुए एक स्कूटर में बनी सामान रखने की जालीदार टोकरी में जा गिरी। स्कूटर वाले को शायद पता भी नहीं चला। तेज़ी से चलते हुए स्कूटर के साथ गेंद भी चली गई।आदमी स्कूटर चला रहा है बच्चे पहले तो चिल्लाते हुए स्कूटर के पीछे भागे, परंतु जल्दी ही सब रुक गए। वे समझ गए थे कि स्कूटर के पीछे भागना बेकार है। एक पल के लिए सभी ने एक-दूसरे की ओर देखा और फिर सभी ठहाका मार कर हँस पड़े।

एक बार नसीरूद्दीन अपने बहुत पुराने दोस्त जमाल साहब से मिले। अपने पुराने दोस्त से मिलकर वे बड़े खुश हुए। कुछ देर गपशप करने के बाद उन्होंने कहा, "चलो दोस्त, मोहल्ले में घूम आएँ।"जमाल साहब ने जाने से मना कर दिया और कहा, "अपनी इस मामूली सी पोशाक में मैं लोगों से नहीं मिल सकता।"नसीरूद्दीन ने कहा, "बस इतनी सी बात!"नसीरूद्दीन तुरंत उनके लिए अपनी एक भड़कीली अचकन निकाल कर लाए और कहा, "इसे पहन लो। इसमें तुम खूब अच्छे लगोगे। सब देखते रह जाएँगे।"  बनठन कर दोनों घूमने निकले। दोस्त को लेकर नसीरूद्दीन पड़ोसी के घर गए। नसीरूद्दीन ने पड़ोसी से कहा, "ये हैं मेरे खास दोस्त, जमाल साहब। आज कई सालों बाद इनसे मुलाकात हुई है। वैसे जो अचकन इन्होंने पहन रखी है, वह मेरी है।"नसीरूद्दीन और उसका दोस्त एक पड़ोसी के घर पर  यह सुनकर जमाल साहब पर तो मानो घड़ों पानी पड़ गया। बाहर निकलते ही मुँह बनाकर उन्होंने नसीरूद्दीन से कहा, "तुम्हारी कैसी अकल है! क्या यह बताना ज़रूरी था कि यह अचकन तुम्हारी है? तुम्हारा पड़ोसी सोच रहा होगा कि मेरे पास अपने कपड़े हैं ही नहीं।"नसीरूद्दीन अपने दोस्त से बात कर रहा है नसीरूद्दीन ने माफ़ी माँगते हुए कहा, "गलती हो गई। अब ऐसा नहीं कहूँगा।"। अब नसीरूद्दीन उन्हें हुसैन साहब से मिलवाने ले गए। हुसैन साहब ने गर्मजोशी से उनका स्वागत सत्कार किया। जब जमाल साहब के बारे में पूछा तो नसीरूद्दीन ने कहा, "जमाल साहब मेरे पुराने दोस्त हैं और इन्होंने जो अचकन पहनी है वह इनकी अपनी ही है।"जमाल साहब फिर नाराज़ हो गए। बाहर आकर बोले, "झूठ बोलने को किसने कहा था तुमसे?""क्यों?" नसीरूद्दीन ने कहा, "तुमने जैसा चाहा, मैंने वैसा ही तो कहा।""पोशाक की बात कहे बिना काम नहीं चलता क्या? उसके बारे में न कहना ही अच्छा है", जमाल साहब ने समझाया।जमाल साहब को लेकर नसीरूद्दीन आगे बढ़े। तभी एक अन्य पड़ोसी मिल गए। नसीरूद्दीन ने जमाल साहब का परिचय उनसे करवाया, "मैं आपका परिचय अपने पुराने दोस्त से करवा दूं। यह हैं। जमाल साहब और इन्होंने जो अचकन पहनी है उसके बारे में मैं चुप ही रहूँ तो अच्छा है।"

एक था राजा। राजा जी लकदक कपड़े पहनकर यूँ तो हज़ारों रुपए खर्च करते रहते थे, पर दान के वक्त उनकी मुट्ठी बंद हो जाती थी।राजसभा में एक से एक नामी लोग आते रहते थे, लेकिन गरीब, दुखी, विद्वान, सज्जन इनमें से कोई भी नहीं आता था क्योंकि वहाँ पर इनका बिल्कुल सत्कार नहीं होता था।एक बार उस देश में अकाल पड़ गया। पूर्वी सीमा के लोग भूखे-प्यासे मरने लगे। राजा के पास खबर आई। वे बोले, "यह तो भगवान की मार है, इसमें मेरा कोई हाथ नहीं है।"लोगों ने कहा, “महाराज, राजभंडार से हमारी सहायता करने की कृपा करें, जिससे हम लोग दूसरे देशों से अनाज खरीदकर अपनी जान बचा सकें।"राजा ने कहा, “आज तुम लोग अकाल से पीड़ित हो, कल पता चलेगा, कहीं भूकंप आया है। परसों सुनूँगा, कहीं के लोग बड़े गरीब हैं, दो वक्त की रोटी नहीं जुटती। इस तरह सभी की सहायता करते-करते जब राजभंडार खत्म हो जाएगा तब खुद मैं ही दिवालिया हो जाऊँगा।" यह सुनकर सभी निराश होकर लौट गए। इधर अकाल का प्रकोप फैलता ही जा रहा था। न जाने रोज़ कितने ही लोग भूख से मरने लगे। लोग फिर राजा के पास पहुंचे। उन्होंने राजसभा में गुहार लगाई, “दुहाई महाराज! आपसे ज़्यादा कुछ नहीं चाहते, सिर्फ दस हज़ार रुपए हमें दे दें तो हम आधा पेट खाकर भी ज़िंदा रह जाएँगे।"राजा ने कहा, "दस हज़ार रुपए भी क्या तुम्हें बहुत कम लग रहे हैं? और उतने कष्ट से जीवित रहकर लाभ ही क्या है!"एक व्यक्ति ने कहा, “भगवान की कृपा से लाखों रुपए राजकोष में मौजूद हैं। जैसे धन का सागर हो। उसमें से एक-आध लोटा ले लेने से महाराज का क्या नुकसान हो जाएगा!"राजा एक व्यक्ति को आदेश दे रहे हैं राजा ने कहा, "राजकोष में अधिक धन है तो क्या उसे दोनों हाथों से लुटा दूँ?" एक अन्य व्यक्ति ने कहा, “महल में प्रतिदिन हज़ारों रुपए इन सुगंधित वस्त्रों, मनोरंजन और महल की सजावट में खर्च होते हैं। यदि इन रुपयों में से ही थोड़ा-सा धन ज़रूरतमंदों को मिल जाए तो उन दुखियों की जान बच जाएगी।"यह सुनकर राजा को क्रोध आ गया। वह गुस्से से बोला, "खुद भिखारी होकर मुझे उपदेश दे रहे हो? मेरा रुपया है, मैं चाहे उसे उबालकर खाऊँ चाहे तलकर! मेरी मर्जी। तुम अगर इसी तरह बकवास करोगे तो मुश्किल में पड़ जाओगे। इसलिए इसी वक्त तुम चुपचाप खिसक जाओ।" राजा का क्रोध देखकर लोग वहाँ से चले गए।राजा हँसते हुए बोला, "छोटे मुँह बड़ी बात! अगर सौ-दो सौ रुपए होते तो एक बार सोच भी सकता था। पहरेदारों की खुराक दो-चार दिन कम कर देता और यह रकम पूरी भी हो जाती। मगर सौ-दो सौ से इन लोगों का पेट नहीं भरेगा, एकदम दस हज़ार माँग बैठे। छोटे लोगों के कारण नाक में दम हो गया है।"यह सुनकर वहाँ उपस्थित लोग हाँ-हूँ कह कर रह गए। मगर मन ही मन उन्होंने भी सोचा, “राजा ने यह ठीक नहीं किया। ज़रूरतमंदों की सहायता करना तो राजा का कर्त्तव्य है।"दो दिन बाद न जाने कहाँ से एक बूढ़ा संन्यासी राजसभा में आया। उसने राजा को आशीर्वाद देते हुए कहा, "दाता कर्ण महाराज! बड़ी दूर से आपकी प्रसिद्धि सुनकर आया हूँ। संन्यासी की इच्छा भी पूरी कर दें।"अपनी प्रशंसा सुनकर राजा बोला, “ज़रा पता तो चले तुम्हें क्या चाहिए? यदि थोड़ा कम माँगो तो शायद मिल भी जाए।"संन्यासी ने कहा, "मैं तो संन्यासी हूँ। मैं अधिक धन का क्या करूँगा! मैं राजकोष से बीस दिन तक बहुत मामूली भिक्षा प्रतिदिन लेना चाहता हूँ। मेरा भिक्षा लेने का नियम इस प्रकार है, मैं पहले दिन जो लेता हूँ, दूसरे दिन उसका दुगुना, फिर तीसरे दिन उसका दुगुना, फिर चौथे दिन तीसरे दिन का दुगुना। इसी तरह से प्रतिदिन दुगुना लेता जाता हूँ। भिक्षा लेने का मेरा यही तरीका है।"राजा बोला, “तरीका तो समझ गया। मगर पहले दिन कितना लेंगे, यही असली बात है। दो-चार रुपयों से पेट भर जाए तो अच्छी बात है, मगर एकदम से बीस-पचास माँगने लगे, तब तो बीस दिन में काफ़ी बड़ी रकम हो जाएगी।"संन्यासी ने हँसते हुए कहा, "महाराज, मैं लोभी नहीं हूँ। आज मुझे एक रुपया दीजिए, फिर बीस दिन तक दुगुने करके देते रहने का हुक्म दे दीजिए।" यह सुनकर राजा, मंत्री और दरबारी सभी की जान में जान आई। राजा ने हुक्म दे दिया कि संन्यासी के कहे अनुसार बीस दिन तक राजकोष से उन्हें भिक्षा दी जाती रहे।संन्यासी राजा की जय-जयकार करते हुए घर लौट गए। राजा के आदेश के अनुसार राजभंडारी प्रतिदिन हिसाब करके संन्यासी को भिक्षा देने लगा। इस तरह दो दिन बीते, दस दिन बीते। दो सप्ताह तक भिक्षा देने के बाद भंडारी ने हिसाब करके देखा कि दान में काफ़ी धन निकला जा रहा है। यह देखकर उन्हें उलझन महसूस होने लगी। महाराज तो कभी किसी को इतना दान नहीं देते थे। उसने यह बात मंत्री को बताई।मंत्री ने कुछ सोचते हुए कहा, “वाकई, यह बात तो पहले ध्यान में ही नहीं आई थी। मगर अब कोई उपाय भी नहीं है। महाराज का हुक्म बदला नहीं जा सकता।"
इसके बाद फिर कुछ दिन बीते। भंडारी फिर हड़बड़ाता हुआ मंत्री के पास पूरा हिसाब लेकर आ गया। हिसाब देखकर मंत्री का चेहरा फीका पड़ गया। वह अपना पसीना पोंछकर, सिर खुजलाकर, दाढ़ी में हाथ फेरते हुए बोला, "यह क्या कह रहे हो! अभी से इतना धन चला गया है! तो फिर बीस दिनों के अंत में कितने रुपए होंगे?भंडारी बोला, “जी, पूरा हिसाब तो नहीं किया है।"मंत्री ने कहा, "तो तुरंत बैठकर, अभी पूरा हिसाब करो।"भंडारी हिसाब करने बैठ गया। मंत्री महाशय अपने माथे पर बर्फ की पट्टी लगाकर तेज़ी से पंखा झलवाने लगे। कुछ ही देर में भंडारी ने पूरा हिसाब कर लिया। मंत्री ने पूछा, “कुल मिलाकर कितना हुआ?"भंडारी ने हाथ जोड़कर कहा, “जी, दस लाख अड़तालीस हज़ार पाँच सौ पिचहत्तर रुपए।"मंत्री को गुस्सा आ गया वह बोला,, “मज़ाक कर रहे हो?" यदि संन्यासी को इतने रुपए दे दिए तब तो राजकोष खाली हो जाएगा।" भंडारी ने कहा, "मज़ाक क्यों करूँगा?आप ही हिसाब देख लीजिए।" में यह कहकर उसने हिसाब का कागज़ मंत्री जी को दे दिया। हिसाब देखकर मंत्री जी को चक्कर आ गया। सभी उन्हें सँभालकर बड़ी मुश्किलों से राजा के पास ले गए।मंत्री चक्कर खाकर गिर गया राजा ने पूछा, “क्या बात है?"मंत्री बोले, "महाराज, राजकोष खाली होने जा रहा है।"राजा ने पूछा, “वह कैसे?"मंत्री बोले, “महाराज, संन्यासी को आपने भिक्षा देने का हुक्म दिया है।मगर अब पता चला है कि उन्होंने इस तरह राजकोष से करीब दस लाख रुपए झटकने का उपाय कर लिया है।"राजा ने गुस्से से कहा, "मैंने इतने रुपए देने का आदेश तो नहीं दिया था। फिर इतने रुपए क्यों दिए जा रहे हैं? भंडारी को बुलाओ।"मंत्री ने कहा, “जी सब कुछ आपके हुक्म के अनुसार ही हुआ है। आप खुद ही दान का हिसाब देख लीजिए।"राजा ने उसे एक बार देखा, दो बार देखा, इसके बाद वह बेहोश हो गया। सब परेशान हो गए। काफ़ी कोशिशों के बाद उनके होश में आ जाने पर लोग संन्यासी को बुलाने दौड़े।संन्यासी के आते ही राजा रोते हए उनके पैरों पर गिर पड़ा। बोला, "दुहाई है संन्यासी महाराज, मुझे इस तरह जान-माल से मत मारिए। जैसे भी हो एक समझौता करके मुझे वचन से मुक्त कर दीजिए।अगर आपको बीस दिन तक भिक्षा दी गई तो राजकोष खाली हो जाएगा। फिर राज-काज कैसे चलेगा!"संन्यासी ने गंभीर होकर कहा, "इस राज्य में लोग अकाल से मर रहे हैं। मुझे उनके लिए केवल पचास हज़ार रुपए चाहिए। वह रुपया मिलते ही मैं समझूँगा मुझे मेरी पूरी भिक्षा मिल गई है। बस मुझे कुछ और नहीं चाहिए।"राजा ने कहा, “परंतु उस दिन एक आदमी ने मुझसे कहा था कि लोगों के लिए दस हज़ार रुपए ही बहुत होंगे।"संन्यासी ने कहा, "मगर आज मैं कहता हूँ कि पचास हज़ार से एक पैसा कम नहीं लूँगा।"राजा गिड़गिड़ाया, मंत्री गिड़गिड़ाए, सभी गिड़गिड़ाए। मगर संन्यासी अपने वचन पर डटा रहा। आखिरकार लाचार होकर राजकोष से पचास हज़ार रुपए संन्यासी को देने के बाद ही राजा की जान बची।पूरे देश में खबर फैल गई कि अकाल के कारण राजकोष से पचास हज़ार रुपए राहत में दिए गए हैं। सभी ने कहा, "हमारे महाराज कर्ण जैसे ही दानी हैं।"

धनी को पता था कि आश्रम में कोई बड़ी योजना बन रही है, पर उसे कोई कुछ न बताता। "वे सब समझते हैं कि मैं नौ साल का हूँ इसलिए मैं बुद्ध हूँ। पर मैं बुद्धू नहीं हूँ!" धनी मन ही मन बड़बड़ाया।धनी और उसके माता-पिता, बड़ी खास जगह में रहते थे— अहमदाबाद के पास, महात्मा गांधी के साबरमती आश्रम में। जहाँ पूरे भारत से लोग रहने आते थे। गांधी जी की तरह वे सब भी भारत की स्वतंत्रता के लिए लड़ रहे थे। जब वे आश्रम में ठहरते तो चरखों पर खादी का सूत कातते, भजन गाते और गांधी जी की बातें सुनते।साबरमती में सबको कोई न कोई काम करना होता— खाना पकाना, बर्तन धोना, कपड़े धोना, कुएँ से पानी लाना, गाय और बकरियों का दूध दुहना और सब्जी उगाना। धनी का काम था बिन्नी की देखभाल करना। बिन्नी, आश्रम की एक बकरी थी। धनी को अपना काम पसंद था, क्योंकि बिन्नी उसकी सबसे अच्छी दोस्त थी। धनी को उससे बातें करना अच्छा लगता था।गांधी जी चरखे के पास बैठे हैंउस दिन सुबह, धनी बिन्नी को हरी घास खिला कर, उसके बर्तन में पानी डालते हुए बोला, "कोई बात ज़रूर है बिन्नी! वे सब गांधी जी के कमरे में बैठकर बातें करते हैं।कोई योजना बनाई जा रही है। मैं सब समझता हूँ।"बिन्नी ने घास चबाते हुए सिर हिलाया, जैसे कि वह धनी की बात समझ रही हो। धनी को भूख लगी। कूदती-फाँदती बिन्नी को लेकर वह रसोईघर की तरफ़ चला। उसकी माँ चूल्हा फूंक रही थीं और कमरे में धुआँ भर रहा था।गांधी जी कुछ लोगों के साथ यात्रा पे जा रहे हैं “अम्मा, क्या गांधी जी कहीं जा रहे हैं?" उसने पूछा।खाँसते हुए माँ बोली, “वे सब यात्रा पर जा रहे हैं।""यात्रा? कहाँ जा रहे हैं?" धनी ने सवाल किया।"समुद्र के पास कहीं। अब सवाल पूछना बंद करो और जाओ यहाँ से धनी!" अम्मा ज़रा गुस्से से बोलीं, "पहले मुझे खाना पकाने दो।"धनी सब्जी की क्यारियों की तरफ़ निकल गया जहाँ बूढ़ा बिंदा आलू खोद रहा था। “बिंदा चाचा," धनी उनके पास बैठ गया, “आप भी यात्रा पर जा रहे हैं क्या?" बिंदा ने सिर हिलाकर मना किया। उसके कुछ बोलने से पहले धनी ने उतावले होकर पूछा, “कौन जा रहे हैं? कहाँ जा रहे हैं? क्या हो रहा है?"बिंदा ने खोदना रोक दिया और कहा, “तुम्हारे सब सवालों के जवाब दूँगा पर पहले इस बकरी को बाँधो! मेरा सारा पालक चबा रही है!"धनी बिन्नी को खींच कर ले गया और पास के नींबू के पेड़ से बाँध दिया। फिर बिंदा ने उसे यात्रा के बारे में बताया। गांधी जी और उनके कुछ साथी गुजरात में पैदल चलते हुए, दांडी नाम की जगह पर समुद्र के पास पहुंचेंगे। गाँवों और शहरों से होते हुए पूरा महीना चलेंगे। दाँडी पहुँच कर वे नमक बनाएँगे।"नमक?" धनी चौंक कर उठ बैठा, "नमक क्यों बनाएँगे? वह तो किसी भी दुकान से खरीदा जा सकता है।"“हाँ, मुझे मालूम है।" बिंदा हँसा," पर महात्मा जी की एक योजना है। यह तो तुम्हें पता ही है कि वह किसी बात के विरोध में ही यात्रा करते हैं या जुलूस निकालते हैं, है न?""हाँ, बिल्कुल सही। मैं जानता हूँ। वे ब्रिटिश सरकार के खिलाफ़ सत्याग्रह के जुलूस निकालते हैं जिससे कि उनके खिलाफ़ लड़ सकें और भारत स्वतंत्र हो जाए। पर नमक को लेकर विरोध क्यों कर रहे हैं? यह तो समझदारी वाली बात नहीं है।""बिल्कुल, धनी! क्या तुम्हें पता है कि हमें नमक पर 'कर' देना पड़ता है?""अच्छा।" धनी हैरान रह गया। "नमक की ज़रूरत सभी को है... इसका मतलब है कि हर भारतवासी, गरीब से गरीब भी, यह कर देता है," बिंदा चाचा ने आगे समझाया।"लेकिन यह तो सरासर अन्याय है!" धनी की आँखों में गुस्सा था।"हाँ, यह अन्याय है। इतना ही नहीं, भारतीय लोगों को नमक बनाने की मनाही है। महात्मा जी ने ब्रिटिश सरकार को कर हटाने को कहा पर उन्होंने यह बात ठुकरा दी। इसलिए उन्होंने निश्चय किया है कि वे दांडी चल कर जाएँगे और समुद्र के पानी से नमक बनाएँगे।""एक महीने तक पैदल चलेंगे!" धनी सोच कर परेशान हो रहा था। "गांधी जी तो थक जाएँगे। वे दांडी बस या ट्रेन से क्यों नहीं जा सकते?""क्योंकि, यदि वे इस लंबी यात्रा पर दांडी तक पैदल जाएँगे तो यह खबर फैलेगी। अखबारों में फ़ोटो छपेंगी, रेडियो पर रिपोर्ट जाएगी!और पूरी दुनिया के लोग यह जान जाएँगे कि हम अपनी स्वतंत्रता के लिए लड़ रहे हैं। और ब्रिटिश सरकार के लिए यह बड़ी शर्म की बात होगी।""गांधी जी, बड़े ही अक्लमंद हैं, हैं न?" धनी की आँखें चमकीं।बिंदा ने हँसकर कहा, "हाँ, वह तो हैं ही।" दोपहर को जब आश्रम में थोड़ी शांति छाई, धनी अपने पिता को ढूँढने निकला। वह एक पेड़ के नीचे बैठकर चरखा कात रहे थे।"पिता जी, क्या आप और अम्मा दांडी यात्रा पर जा रहे हैं?" धनी ने सीधे काम की बात पूछी। "मैं जा रहा हूँ। तुम और अम्मा यहीं रहोगे।""मैं भी आपके साथ चल रहा हूँ।""बेकार की बात मत करो धनी! तुम इतना लंबा नहीं चल पाओगे। आश्रम के नौजवान ही जा रहे हैं।" धनी ने हठ पकड़ ली, "मैं नौ साल का हूँ और आपसे तेज़ दौड़ सकता हूँ।"गांधी जी का चित्र और हस्ताक्षर धनी के पिता ने चरखा रोक कर बड़े धीरज से समझाया, “सिर्फ़ वे लोग जाएँगे जिन्हें महात्मा जी ने खुद चुना है।"“ठीक है! मैं उन्हीं से बात करूँगा। वह ज़रूर हाँ कहेंगे!" धनी खड़े होकर बोला और वहाँ से चल दिया।बच्चा गांधी जी से बात कर रहा है गांधी जी बड़े व्यस्त रहते थे। उन्हें अकेले पकड़ पाना आसान नहीं था। पर धनी को वह समय मालूम था जब उन्हें बात सुनने का समय होगा—रोज़ सुबह, वह आश्रम में पैदल घूमते थे।अगले दिन जैसे ही सूरज निकला, धनी बिस्तर छोड़कर गांधी जी को ढूँढने निकला। वे गौशाला में गायों को देख रहे थे। फिर वह सब्जी के बगीचे में मटर और बंदगोभी देखते हुए बिंदा से बात करने लगे। धनी और बिन्नी लगातार उनके पीछे-पीछे चल रहे थे। अंत में, गांधी जी अपनी झोंपड़ी की ओर चले। बरामदे में चरखे के पास बैठ कर उन्होंने धनी को पुकारा, “यहाँ आओ, बेटा!"धनी दौड़कर उनके पास पहुँचा। बिन्नी भी साथ में कूदती हुई आई। "तुम्हारा क्या नाम है, बेटा?" "धनी, बापू।" "और यह तुम्हारी बकरी है?"गांधी जी और कुछ लोग बैठे हैं “जी हाँ, यह मेरी दोस्त बिन्नी है, जिसका दूध आप रोज़ सुबह पीते हैं", धनी गर्व से मुस्कराया, “मैं इसकी देखभाल करता हूँ।""बहुत अच्छा!" गांधी जी ने हाथ हिलाकर कहा, "अब यह बताओ धनी कि तुम और बिन्नी सुबह से मेरे पीछे क्यों घूम रहे हो?"गांधी जी बच्चे को समझा रहे हैं “मैं आपसे कुछ पूछना चाहता था", धनी थोड़ा घबराया। "क्या मैं आपके साथ दांडी चल सकता हूँ?" हिम्मत करके उसने कह डाला।गांधी जी मुस्कुराए, “तुम अभी छोटे हो बेटा! दांडी तो बहुत दूर है! सिर्फ तुम्हारे पिता जैसे नौजवान ही मेरे साथ चल पाएँगे।""पर आप तो नौजवान नहीं हैं", धनी बोला, “आप नहीं थक जाएँगे?""मैं बहुत अच्छे से चलता हूँ", गांधी जी ने कहा। "मैं भी बहुत अच्छे से चलता हूँ", धनी भी अड़ गया। "हाँ, ठीक बात है", कुछ सोचकर गांधी जी बोले, “मगर एक समस्या है। अगर तुम मेरे साथ जाओगे तो बिन्नी को कौन देखेगा? इतना चलने के बाद, मैं तो कमज़ोर हो जाऊँगा। इसलिए, जब मैं वापस आऊँगा तो मुझे खूब सारा दूध पीना पड़ेगा, जिससे कि मेरी ताकत लौट आए।""हूँ... यह बात तो ठीक है, बिन्नी तभी खाती है, जब मैं उसे खिलाता हूँ", धनी ने प्यार से बिन्नी का सिर सहलाया, "और सिर्फ़ मैं जानता हूँ कि इसे क्या पसंद है।""बिल्कुल सही। तो क्या तुम आश्रम में रहकर मेरे लिए बिन्नी की देखभाल करोगे?" गांधी जी प्यार से बोले। "जी, हाँ, करूँगा", धनी बोला, "बिन्नी और मैं आपका इंतज़ार करेंगे।"

सुनीता सुबह सात बजे सोकर उठी। कुछ देर तो वह अपने बिस्तर पर ही बैठी रही। वह सोच रही थी कि आज उसे क्या-क्या काम करने हैं। उसे याद आया कि आज तो बाज़ार जाना है। सोचते ही उसकी आँखों में चमक आ गई। सुनीता आज पहली बार अकेले बाज़ार जाने वाली थी।एक छोटी लड़की बिस्तर में खुश होकर बैठी है उसने अपनी टाँगों को हाथ से पकड़ कर खींचा और उन्हें पलंग से नीचे की ओर लटकाया। फिर पलंग का सहारा लेती हुई अपनी पहिया कुर्सी तक बढ़ी। सुनीता चलने-फिरने के लिए पहिया कुर्सी की मदद लेती है। आज वह सभी काम फुर्ती से निपटाना चाहती थी। हालाँकि कपड़े बदलना, जूते पहनना आदि उसके लिए कठिन काम हैं। पर अपने रोज़ाना के काम करने के लिए उसने स्वयं ही कई तरीके ढूँढ निकाले हैं।आठ बजे तक सुनीता नहा-धोकर तैयार हो गई।औरत गरम खाना उठाकर खड़ी है माँ ने मेज़ पर नाश्ता लगा दिया था।"माँ, अचार की बोतल पकड़ाना", सुनीता ने कहा।लड़की मेज़् पर खाना खाते हुए कुछ मांग रही है "अलमारी में रखी है। ले लो", माँ ने रसोईघर से जवाब दिया।सुनीता खुद जाकर अचार ले आई। नाश्ता करते-करते उसने पूछा, "माँ, बाज़ार से क्या-क्या लाना है?""एक किलो चीनी लानी है। पर क्या तुम अकेले सँभाल लोगी?""पक्का", सुनीता ने मुस्कुराते हुए कहा।सुनीता ने माँ से झोला और रुपए लिए। अपनी पहिया कुर्सी पर बैठकर वह बाज़ार की ओर चल दी।सुनीता को सड़क की जिंदगी देखने में मज़ा आता है। चूँकि आज छुट्टी है इसलिए हर जगह बच्चे खेलते हुए दिखाई दे रहे हैं। सुनीता थोड़ी देर रुक कर उन्हें रस्सी कूदते, गेंद खेलते देखती रही। वह थोड़ी उदास हो गई। वह भी उन बच्चों के साथ खेलना चाहती थी। खेल के मैदान में उसे एक लड़की दिखी, जिसकी माँ उसे वापिस लेने के लिए आई थी। दोनों एक-दूसरे को टुकुर-टुकुर देखने लगे।लड़की पहिया कुर्सी पर बैठकर जा रही है कुछ लड़के एक छोटे लड़के को चिड़ा रहें हैं फिर सुनीता को एक लड़का दिखा। उस बच्चे को बहुत सारे बच्चे "छोटू-छोटू" बुलाकर चिढ़ा रहे थे। उस लड़के का कद बाकी बच्चों से बहुत छोटा था। सुनीता को यह सब बिल्कुल अच्छा नहीं लगा।रास्ते में कई लोग सुनीता को देखकर मुस्कुराए, जबकि वह उन्हें जानती तक नहीं थी। पहले तो वह मन ही मन खुश हुई परंतु फिर सोचने लगी, “ये सब लोग मेरी तरफ़ भला इस तरह क्यों देख रहे हैं?"खेल के मैदान वाली छोटी लड़की सुनीता को दोबारा कपड़ों की दुकान के सामने खड़ी मिली। उसकी माँ कुछ कपड़े देख रही थी।छोटी लड़की की माँ उसे खींच रही है "तुम्हारे पास यह अजीब सी चीज़ क्या है?" उस लड़की ने सुनीता से पूछा। "यह तो बस एक...," सुनीता जवाब देने लगी परंतु उस लड़की की माँ ने गुस्से में आकर लड़की को सुनीता से दूर हटा दिया।"इस तरह का सवाल नहीं पूछना चाहिए फ़रीदा! अच्छा नहीं लगता!" माँ ने कहा।"मैं दूसरे बच्चों से अलग नहीं हूँ" सुनीता ने दुखी होकर कहा। उसे फ़रीदा की माँ का व्यवहार समझ में नहीं आया।अंत में सुनीता बाज़ार पहुँच गई। दुकान में घुसने के लिए उसे सीढ़ियों पर चढ़ना था। उसके लिए यह कर पाना बहुत मुश्किल था। आसपास के सब लोग जल्दी में थे। किसी ने उसकी तरफ़ ध्यान नहीं दिया।अचानक जिस लड़के को "छोटू" कहकर चिढ़ाया जा रहा था वह उसके सामने आकर खड़ा हो गया।“मैं अमित हूँ," उसने अपना परिचय दिया, “क्या मैं तुम्हारी कुछ मदद करूँ?""मेरा नाम सुनीता है," सुनीता ने राहत की साँस ली और मुस्कुराकर बोली, “पीछे के पैडिल को पैर से ज़रा दबाओगे?""हाँ, हाँ, ज़रूर" कहते हुए अमित ने पहिया-कुर्सी को टेढ़ा करके उसके अगले पहियों को पहली सीढ़ी पर रखा। फिर उसने पिछले पहियों को भीऊपर चढ़ाया। सुनीता ने अमित को धन्यवाद दिया और कहा, “अब मैं दुकान तक खुद पहुँच सकती हूँ।" ।दुकान में पहुँचकर सुनीता ने एक किलो चीनी माँगी। दुकानदार उसे देखकर मुस्कुराया। चीनी की थैली पकड़ने के लिए उसने हाथ आगे बढ़ाया ही था कि दुकानदार ने थैली उसकी गोदी में रख दी। सुनीता ने गुस्से से कहा, "मैं भी दूसरों की तरह खुद अपने आप सामान ले सकती हूँ।"उसे दुकानदार का व्यवहार बिल्कुल अच्छा नहीं लगा। चीनी लेकर सुनीता और अमित बाहर निकले।"लोग मेरे साथ ऐसा व्यवहार करते हैं जैसे कि मैं कोई अजीबोगरीब लड़की हूँ।" सुनीता ने कहा।"शायद तुम्हारी पहिया कुर्सी के कारण ही वे ऐसा व्यवहार करते हैं।" अमित ने कहा।"पर इस कुर्सी में भला ऐसी क्या खास बात है, मैं तो बचपन से ही इस पर बैठकर इसे चलाती हूँ", सुनीता ने कहा।अमित ने पूछा, “पर तुम इस पर क्यों बैठती हो?""मैं पैरों से चल ही नहीं सकती। इस पहिया कुर्सी के पहियों को घुमाकर ही मैं चल-फिर पाती हूँ लेकिन फिर भी मैं दूसरे बच्चों से अलग नहीं हूँ। मैं वे सारे काम कर सकती हूँ जो दूसरे बच्चे कर सकते हैं" सुनीता ने कहा।अमित ने अपना सिर ना में हिलाया और कहा, "मैं भी वे सारे काम कर सकता हूँ जो दूसरे बच्चे कर सकते हैं। पर मैं भी दूसरे बच्चों से अलग हूँ। इसी तरह तुम भी अलग हो।"सुनीता ने कहा, "नहीं! हम दोनों दूसरे बच्चों जैसे ही हैं।"अमित ने दोबारा अपना सिर ना में हिलाया और कहा, “देखो तुम पहिया कुर्सी पर बैठकर चलती हो। मेरा कद बहुत छोटा है। हम दोनों ही बाकी लोगों से कुछ अलग हैं।"सुनीता कुछ सोचने लगी। उसने अपनी पहिया कुर्सी आगे की ओर खिसकाई। अमित भी उसके साथ-साथ चलने लगा।सड़क पार करते समय सुनीता को फ़रीदा फिर नज़र आई। इस बार फ़रीदा ने कोई सवाल नहीं पूछा। अमित झट से सुनीता की पहिया कुर्सी के पीछे चढ़ गया। फिर दोनों पहिया-कुर्सी पर सवार होकर तेज़ी से सड़क पर आगे बढ़े। फ़रीदा भी उनके साथ-साथ दौड़ी। इस बार भी लोगों ने उन्हें घूरा परंतु अब सुनीता को उनकी परवाह नहीं थी।


श्रवण - सुनो और गाओ ः

4

q उचित हाव-भाव, लय-ताल के साथ कविता का पाठ करें । विद्यार्थियों से सामूहिक तथा गुट में सस्वर, साभिन य पाठ कराऍं ।
कविता में किन बाताें के लिए प्रार्थन ा की गई है, चर्चा कराऍं । विद्यार्यथि ों द्‌वारा किया गया भलाई का कोई काम बताने के लिए कहें ।
स्वाध्याय हेतु अध्यापन संकेत - प्रत्येक इकाई के स्वाध्याय में दिए गए ‘सुनो’, ‘पढ़ो’ प्रश्‍नों के लिए सामग्री उपलब्ध कराऍं । यह सुनिश्‍चित
करें कि सभी विद्यार्थी स्वाध्याय नियमित रूप से कर रहे हैं । विद्यार्यथि ों के स्वाध्याय का ‘सतत सर्वंकष मूल्यमापन’ भी करते रहें ।

2. प्रार्थना
सब सुखी हों, सब निरोगी
दुख मिटे संसार से,
सब भला देखें, यही है
प्रार्थना हर द्‌वार से ।

दूसरों का कष्ट हमको
हर समय अपना लगे,
हर दुखी को दें सहारा
भावना ऐसी जगे ।
धर्म सेवा हो हमारा
सुख मिले उपकार से,
सब भला देखें, यही है
प्रार्थना हर द्‌वार से ।

काम आऍं हम किसी के
रोज यह अवसर मिले,
बुराई से बचते रहें हम
स्नेह जीवन भर मिले,
एक भी चेहरा न भीगे
आँसुओं की धार से,
सब भला देखें, यही है
प्रार्थना हर द्‌वार से ।
- शंभुप्रसाद श्रीवास्तव

55
स्वाध्याय

१. सुनेहुए दोहे/प्रार्थनाऍंसुनाओ ।
२. दिए हुए शब्दों को वर्णमाला केक्रम सेलगाओ ः
औटाना, एकाग्रता, अलि, अॉक्टोपस, ईमान, अाँख, आचार्य, इल्ली, उत्तम,
अंक, ऊर्जा, ॠतु, ऐहिक, ओला, अतः ।
३. इस कविता सेअपनी पसंद की पाँच पंक्तियाँपढ़ो ।
4. एक शब्द मेंउत्तर लिखो ः
(क) सब कैसे हों ?
(ख) दूसरों का कष्ट हमको हर समय कैसा लगे?
(ग) हमारा धर्म क्या होना चाहिए ?
(घ) हम किससेबचतेरहें?
(ङ) सबको जीवन भर क्या मिलता रहे?
5. चित्र देखकर पोशाकेंपहचानो और उनकेनाम बताओ ः

६. तुम्हारा सहपाठीखेल-कूद प्रतियोगिता में प्रथम आया हैजबकि तुम्हेंकोई पुरस्कार नहीं मिला ।ऐसेसमय तुम्हारे
मन मेंक्या विचार आतेहैं, बताओ ।

7
स्वाध्याय

१. कोई हास्य कहानी सुनाओ ।
२. उत्तर दो ः
(क) चिड़िया के घोंसले को किस बात का घमंड हो गया ?
(ख) घोंसले ने अकड़कर क्या कहा ?
(ग) चिड़िया ने घोंसले को कैसे समझाया ?
(घ) शक्ति किसमें है ?
(ङ) मजे से रहने के लिए किस भावना का होना आवश्‍यक है ?
३. कोई एक विज्ञान कथा पढ़ो ।
4. सही () या गलत () चिह्न लगाओ ः
(च) घोंसला चिड़िया और उसके बच्चों को शरण देता है । ( )
(छ) चिड़िया गुस्से में जोर से बोली । ( )
(ज) अगर मैं तुझे न बनाती तो तेरा यह रूप होता । ( )
(झ) उस दिन से उसने कोई विरोध नहीं किया । ( )
(ञ) वे सब फिर दुखी होकर रहने लगे । ( )
5. चित्र देखकर पक्षियों को पहचानो और उनके नाम बताओ ः

६. कोई पाठ तुम बार-बार पढ़ते हो फिर भी भूल जाते हो, सोचो और इसका कारण बताओ ।

10
5. आईना

q विद्यार्थियों को वर्ण दिखाकर उचित क्रम से बताने के लिए कहें । इनको पहचानने के लिए आईने का उपयोग करें क्योंकि ये वर्ण
उलटे दिए गए हैं । वर्णों का अनलु ेखन कराऍं । प्रत्येक ्ये वर्ण प्रारंभ, बीच और अंत में आता है, ऐसे पाचँ -पाचँ शब्दों की सचूी बनवाऍं ।
वर्णमाला - अनुवाचन और अनुलेखन करो ः

इ ई
अ आ

ॠ उ ऊ
अं अः अँ ऑ
ए एे आे औ

11

q ध्यान दें कि प्रत्येक विद्यार्थी को पूरी वर्णमाला कंठस्थ हो । वर्णमाला एक-दूसरे को सुनाने के लिए कहें । उचित उच्चारण का
अभ्या स करवाऍं । आवश्य कतानुसार त्रुटियों में सुधार करें । विद्यार्यथि ों द्‌वारा बनाए गए शब्दों का वाक्यों में प्रयोग करवाऍं ।

छ ज झ ञ च

ढ़ ड़ ट ठ ड ढ ण

क ख ग घ ङ

प फ ब भ म

न द ध थ त

श्र ज्ञ त्र ळ क्ष ह स

श ष व ल य र

12
भाषा प्रयोग - पढ़ो, समझो और लिखो ः
6. चाँद और धरती

एक दिन बोला चाँद धरा से,
“तुम हो मेरी मात ।
दूर भले रहता हँू तुमसे,
किंतु तुम्हारा तात ।
किया कौन अपराध है मैंने,
जो मुझसे तुम दूर ।
करूँ प्रदक्षिणा माता फिर भी,
मिलने से मजबूर ।”
पूनम से चलते-चलते
आई मावस की रात ।
विविध ‘कला’ से छनते-छनते
थकित हो गया गात ।

q कविता का सस्वर वाचन कर विद्यार्थियाें से दोहरवाऍं । उन्हें मौन वाचन के लिए समय देकर कविता में आए विरामचिह्‌न बताने
के लिए प्रेरित करें । चंद्रमा के मानवीकरण को समझाऍं । ‘मेला देखने के प्रसंग’ पर विदया ् र्यथि ों से माँ-बेटे के बीच संवाद कराऍं ।
चंद्रमा की विविध कलाओं के निरीक्षण हेतु प्रेरप्रेित करें । प्रतिप्रदा से पूर्णिमा/अमा र्णि वस्या तक की तिथियों के नाम कहलवाऍं ।

13

q विरामचिह्‌नों के अनुसार वाचन, लेखन करवाऍं । नए पढ़े हुए विरामचिह्‌नों (‘ ’ शब्दचिह्‌न, “ ” उद्धरण चिह्‌न) के प्रयोग
को समझाऍं । विरामचिह्‌नरहित परिच्छेद देकर इन चिह्‌नों को लगाने का अभ्यास कराऍं । विरामचिह्‌नों के नाम कहलवाऍं ।

बोली धरा, “पुत्र तुम सुंदर,
मेरे प्यारे चाँद ।
तुम-सा नहीं प्रिय कोई मुझको,
जग से न्यारे चाँद ।
तुम्हें देख मुसकाती हँू मैं,
खिल जाता मुख मेरा ।
फिर उदास हो जाती हँू जब,
दूर तुम्हारा डेरा ।
परोपकार के लिए जगत में,
निभा रहे हम धर्म ।
दूर रहें या पास दुलारे
सदा करें सत्कर्म ।”
- डॉ. रमेश गुप्त ‘मिलन’

144

q ऊपर बने चित्रों का ध्यान से निरीक्षण करने के लिए कहें । चित्रों में १० अंतर दिए गए हैं, विदया ् र्यथि ों से उन्हें ढ़ूँढ़ने के लिए कहें ।
आकलन - अंतर बताओ ः

7. असम की बेटी

155

q दिए गए चित्रों की स्थितियों पर चर्चा कराऍं । विद्यार्थियों को चित्रानुसार व्यायाम करने हेतु प्रेरित करें । व्यायाम की आवश्‍यकता
और लाभ को समझाऍं । व्यायाम, योगासन, एरोबिक्स आदि प्रकारों पर चर्चा करें । प्रतिदिन व्यायाम करने के लिए प्रोत्साहि त करें ।

8. व्यायाम
शारीरिक शिक्षण - सुनो, समझो और करो ः

हाथ घुटनों पर सीधे रखकर
वज्रासन में बैठो ।
बायाँ हाथ सामने रखकर उसे बाईं ओर
ले जाते हुए अँगूठे का नाखून देखो ।
अपने दोनाें पैरों के अँगूठे छुओ । दोनांे हाथ ऊपर करके पैरों के पंजों
पर खड़े हो जाओ ।

बैठकर पैर सीधे करो । दोनों हाथों से
पैर की उँगलियाें को पकड़ो ।
दायॉं हाथ सामने रखकर उसे दाईं ओर
ले जाते हुए अँगूठे का नाखून देखो ।

16
9. समझदारी

q विदया ् र्यथि ों से ऊपर दिए गए चित्रों का ध्यानपर्वूक र्व निरीक्षण कराऍं । चित्रों का क्रमशः वाचन कराऍं और चित्रों पर चर्चा करें । मुद्दों
के आधार पर कहानी लिखने हेतु प्रेरित करें । कहानी के संवादों के आधार पर कक्षा में विद्यार्थियों से नाट्यीकरण कराऍं ।
चित्रकथा - देखो, समझो और लिखो ः

पतले पटरे का पुल पार करने के लिए दो बकरियों का आमने-सामने आना । दोनों में संघर्ष होना ।

दोनों की समझ में आना कि इस तरह से पुल पार नहीं किया जा सकता । हल ढँूढ़ने के लिए दोनों
का आपस में चर्चा करना । एक बकरी का बैठ जाना । दूसरी का उसपर से आगे बढ़ जाना ।

दोनों बकरियाें की समझ में आना कि समस्या का हल संघर्ष सर्ष े नहीं बल्कि सहयोग से निकलता है ।

17
१. भारत के प्रसिद्ध पर्वताें के बारे में सुनो ।
२. निम्नलिखित शब्दों के समानार्थी शब्द बताओ ः
सिहं , वृक्ष, प्रातः, बलशाली, मित्र, निरीक्षण, विनम्र, उपकार, गुफा, हाथ, पुस्तक, चंद्रमा, महिला, नत्रे ।
३. उचित विरामचिह्न लगाकर वाक्यों को पढ़ो ः
खंभे पर बहुत ऊँचे एक छोटी-सी तख्ती पर कुछ लिखा था बच्चूने मन ही मन कहा अच्छा बच्चूकी
पहॅुंच से दूर है तू अभी पढ़ता हँू तुझे...... बच्चूखंभे पर चढ़ गया अरेरे यह क्या तख्ती पर लिखा था खंभे
पर लगाया हुआ पेंट गीला है कृपया इससे दूर रहें
4. उत्तर लिखो ः
(क) चित्र मेंे कितनी बकरियाँ हैं ?
(ख) बकरियाँ किस पर होते हुए नदी पार कर रहीं हैं ?
(ग) उनमें संघर्ष क्यों हुआ ?
(घ) बकरियाें ने अपनी समस्या का क्या हल निकाला ?
(ङ) इस कहानी से कौन-सी सीख मिलती है ?
5. चित्र देखकर प्राणियों को पहचानो और उनके नाम बताओ ः

६. तुम कहीं जा रहे हो । रास्ते में कोई वस्तु पड़ी हुई दिखाई दे तो तुम क्या करोगे, बताओ ।

स्वाध्याय

18
व्यावहारिक सृजन - सुनो, समझो और करो ः

q पाठ का मुखर एवं मौन वाचन कराऍं । चित्र की कृतियाें के आधार पर वाक्य कहलवाऍं । त्योहारों पर माँ-पिता जी द्‌वारा की जाने
वाली विविध कृतियों की सामूहिक, गुट में और एकल नकल कराऍं । राष्ट्री य त्योहारों की कृतियों का अभिनय कराऍं ।

10. समानता

8

रविवार का दिन था । आस-पास के लड़के-लड़कियाँ बाग में खेलने के लिए इकट्ठे हुए थे ।
मंजुला बोली,“यह बाग कितना सुंदर है । चारों तरफ हरियाली-ही-हरियाली है । तरह-तरह के
फूल-पौधे लहलहा रहे हैं ।” शाम को घूमने आए बुजुर्गश्री परमानंद जी बच्चों की बातें सुनकर उनके
पास आए । उन्होंने कहा, “बेटी, यह बाग भी अपने भारत जैसा ही है । इस बाग की तरह अपने
भारत देश में अनेक धर्म, जाति, भाषा, प्रदेश के लोग मिल-जुलकर रहते हैं । इनके अपने-अपने
अनेक त्योहार हैं । सबके मनाने के ढंग अलग-अलग हैं ।” सभी बच्चेशांत होकर सुन रहे थे ।
परमानंद जी ने देखा कि बच्चेतो एकदम गंभीर हो गए हैं । उन्होंने विषयांतर करते हुए पूछा, “अच्छा
बताओ, इन अलग-अलग फूलों में कौन-सी एक चीज है जाे सबमें एक समान है ।” सभी सोचने
लगे । प्रियंका ने कहा, “सुगंध ।”
परमानंद जी बोले, “बिलकुल सही । अब तुम सब यह बताओ कि वे कौन-सी कृतियाँ हैं जो
सभी त्योहारों में समान रूप से की जाती हैं ।” बच्चे बारी-बारी बोल उठे -
१. साफ-सफाई करते हैं । २. घरों की सजावट करते हैं । ३. अाँगन में रंगोली बनाते हैं ।
4. खरीदारी करते हैं । 5. उपहार लेते-देते हैं । ६. रोशनाई करते हैं । ७. पकवान बनाते हैं ।
8. पास-पड़ोस में पकवान बाँटते हैं । ९. बड़ों का आशीर्वाद लेते हैं । १०. प्रेम से गले मिलते हैं ।

परमानंद जी इन होनहार बच्चों की विविधता में एकता का भाव को देखकर बहुत प्रसन्न हुए ।
सभी को शुभ आशीष देते हुए घूमने के लिए चल पड़े ।

19
स्वाध्याय

१. महाद्‌वीपों के बारे में सुनो ।
२. बस स्थानक के बारे में बताओ ।
३. सुविचार पढ़ो और उनका संकलन करो ।
4. उत्तर लिखो ः
(क) लड़के-लड़कियाँ बाग में किसलिए इकट्ठे हुए थे ?
(ख) मंजुला ने बाग के बारे में क्या कहा ?
(ग) भारत में कौन-कौन-से लोग मिल-जुलकर रहते हैं ?
(घ) अलग-अलग फूलों में कौन-सी एक चीज समान है ?
(ङ) परमानंद जी होनहार बच्चों के किस भाव को देखकर बहुत प्रसन्न हुए ?
5. चित्र देखकर वाद्‌यों के नाम बताओ और उनकी ध्वनियों की नकल करो ः

६. तुम घर के किन कामाें में हाथ बँटा सकते हो, बताओ ः
(च) साफ-सफाई करना ।
(छ) कपड़े धोना ।
(ज) वस्तुऍं उचित जगह पर रखना ।
(झ) खाना पकाना ।
(ञ) बरतन धोना ।

20
* पुनरावर्तन *

* नीचेदी गई चौखट में बिखरेहुए अक्षरों सेफल, फूल, रंग, साग-सब्जियों केनाम ढँूढ़कर लिखो ः


* पुनरावर्तन *

21
१. पंचतंत्र की सुनी हुई कोई एक कहानी सुनाओ ।
२. देखे हुए मेले का वर्णन करो ।
३. वीर सैनिकों की गाथाऍं पढ़ो ।
4. पालतू एवं वन्य प्राणियों के दस-दस नाम लिखो ।
5. नीचे दी गई वर्ग पहेली में मात्रारहित शब्द भरो ः

उपक्रम
१ २ ३

4

१०
९
5

१4
६ ७ 8

११

१३

१२

बाऍं से दाऍं
१. एक फूल का नाम
२. रुपया, पैसा
4. हवा
5. राशि
8. दल का उलटा
९. हवा का स्वर
१०. पैर
११. झुका हुआ
१३. बुरी आदत
१4. जल मेंजन्मा हुआ

ऊपर से नीचे
१. शरीर का एक अंग
२. उज्ज्वल
३. पति की बहन
६. व्यायाम
७. गहन विचार
१०. चलनेका भाव
११. घरों तक पानी
पहॅुंचानेवाला एक
साधन
१२. तजनेका भाव

माता-पिता से
आदर्श ऐतिहासिक
कथाऍं सुनो ।

तुम्हें कौन-सा
ऐतिहासिक पात्र
सबसे अच्छा लगता
है, उसके बारे में
बताओ ।

अपने परिसर की
दुकानों के
नामपट्ट पढ़ो ।

अपने परिवार के
सदस्यों के नाम
लिखो ।

6
भाषण - संभाषण - सुनो और दोहराओ ः

q उचित अारोह- अवरोह केसाथ कहानी सुनाऍं । विद्यार्थियों सेसामूहिक, मुखर वाचन कराऍं । उन्हेंउनके शब्दों मेंकहानी कहने
के लिए प्रेरित करें। पढ़ी हुई कहानियों केनाम बतानेके लिए कहें। अंधविश्‍वास दूर कर वैज्ञानिक दृष्टिकोण पर चर्चाकरें।

26
3. घंटाकरण

नगर मेंयह अफवाह फैल गई कि जंगल मेंभूत रहता है। उसका नाम घंटाकरण है; वह घंटा
बजाता है। अफवाह सेलाेग बहुत भयभीत हुए । जंगल की ओर भूलकर भी कोई न जाता था । जंगल
सेलकड़हारेलकड़ियाँन बीनते, घसियारेघास न काटते, चरवाहेजंगल मेंपशुओं को न लेजाते थे।
सारा का सारा जंगल घंटाकरण भूत की राजधानी बन गया । अब तो उस नगर केराजा काेभी
बड़ी चिंता हुई । उसनेसयानों और जादूगरों को इकट्ठा कर कहा, “भाई, इस भूत को इस जंगल से
निकालो वरना सारा जंगल वीरान हो जाएगा और जंगल सेमंगल गायब हो जाएगा ।”
लोगों नेअपने-अपनेतरीकेआरंभ किए परंतुघंटाकरण किसी केकाबूमेंन आया । तभी एक
बुद‌धि् मान मनुष्य उधर कहीं सेआ निकला । वह भूतों में विश्‍वास नहीं करता था । वह अनुमान लगाने
लगा कि सच्चाई क्या हो सकती है। वह साधुका वेश बनाकर जंगल मेंघुसा । वहाँजाकर जाेदेखा
तो सारा सच उसकी समझ मेंआ गया । लौटकर उसनेराजा और नगरवासियों सेकहा, “आप मुझे
एक बोरा भुनेहुए चनेदेंतो मैंकल ही भूत को पकड़ लाता हँू।”
लोगों नेउसका कहा माना । बुद्‌धिमान मनुष्य चनेलेकर जंगल मेंपहुँचा । उसनेवह चनेएक
पेड़ केनीचेडाल दिए । उसनेदेखा कि पेड़ सेकई बंदर नीचेउतरेऔर चनेखानेलगे। उनमेंसेएक
बंदर केहाथ मेंघंटा था । उस बंदर नेघंटा फेंक दिया और चनेखानेलगा । बुद्‌धिमान आदमी
नेघंटा उठाकर नगर की राह ली ।
दरबार मेंपहॅुंचनेपर बुद्‌धिमान मनुष्य नेराजा सेकहा, “महाराज यह घंटा बंदरों केहाथ पड़
गया था । जब उनकी मौज होती; वेघंटा बजाते। इस तरह जंगल मेंभूत होनेकी अफवाह फैल गई
थी ।” सारेनगर और राजसभा मेंउस विद्वान को बड़ा आदर मिला । उस बुद्‌धिमान नेलोगों काे
सच्चाई परखे बिना किसी भी बात पर विश्‍वास न करनेकी अमूल्य सलाह दी । - जगतराम आर्य

2828

वाचन - अनुवाचन करो ः

q उचित उच्चारण, आरोह-अवरोह केसाथ संवाद का वाचन करें। विद्यार्थियों सेअनुवाचन एवं मुखर वाचन करवाऍं । जीवन में
जल केमहत्त्व पर चर्चाकराऍं। पानी किन स्रोतों से मिलता है, पूछें। इन स्रोतों मेंपानी कहाँसेआता होगा, यह बतानेके लिए कहें।

4. ऐसे-ऐसे

(एक कमरेका दृश्‍य, चादर ओढ़ेअरुण सोया है।)

माता जी - (पुचकारकर) न-न, ऐसेमत कर ! इसनेकहीं कुछ उल्टा-सीधा तो नहीं खा लिया ?
पिता जी - अरे, यह तो अभी तक खेलता-कूदता फिर रहा था ।
अरुण - (जोर सेकराहकर) माँ! ओ माँ! उफ......... उफ......... !
माता जी - न-न मेरेलाल ! ज्यादा ही तकलीफ जान पड़ती है। वैद्य जी को बुलाया है।
अरुण - (रुआँसा-सा) बड़ेजोर से‘एेसे-ऐसे’ होता है।‘एेसे-ऐसे’ !

(वैद्य जी का प्रवेश)

वैद्‌य जी - कैसेहो अरुण ? बेटा, खेलनेसेजी भर गया क्या ?
पिता जी - अभी तक तो ठीक था । एकदम बोला - मेरेपेट में‘एेसे-ऐसे’ होता है।
वैद्‌य जी - पेट दर्द केलक्षण तो नहीं दिखते। शायद कुछ गलत खा लिया हो । मैंपेट साफ

करनेकी दवा देदेता हँू।
(वैद्य जी जातेहैं। मास्टर जी घर आतेहैं।)

मास्टर जी - बहन जी, अरुण जैसेलड़कों को अक्सर यह बीमारी हो जाती है।
माता जी - सच !..... क्या बीमारी हैयह ?
मास्टर जी - अरुण ! पाठशाला का गृहकार्य पूरा कर लिया है? डरो मत, सच बताओ ।
अरुण - जी... जी पूरा नहीं हुआ है। (अरुण मुँह छिपा लेता है।)
मास्टर जी - (हँसकर) अरुण का पाठशाला का काम अधूरा रह गया । बस ! डर केमारेपेट में

‘ऐसे-एेसे’ होनेलगा - ‘ऐसे-एेसे’ !
(सभी हँसनेलगतेहैं।) - विष्णु प्रभाकर

299
स्वाध्याय

१. मौसम संबंधी सुना हुआ समाचार सुनाओ ।
२. पाठशाला में कौन-कौन-से उपक्रम होते हैं, बताओ ।
३. अपने प्रिय कवि/ लेखक की जानकारी पढ़ो ।
4. उत्तर लिखो ः
(क) अरुण कहाँसोया हुआ था ?
(ख) वैद्य जी नेकौन-सी दवा दी ?
(ग) ‘ऐसे-ऐसे’ बीमारी किन्हेंहोती है?
(घ) मास्टर जी नेअरुण सेक्या पूछा ?
(ङ) अरुण केपेट में‘ऐसे-ऐसे’ क्यों होनेलगा ?
5. चित्र देखकर जल शुद्धीकरण प्रक्रिया को समझो और नाम बताओ ः

६. जल प्रदूषण न हो इसलिए तुम क्या करोगे, क्या नहीं करोगे बताओ ः
(च) नल केआस-पास कचरा नहीं फेंकोगे।
(छ) नदी मेंसाइकिल, स्कूटर धोओगे।
(ज) पीनेकेपानी मेंहाथ नहीं डुबाओगे।
(झ) तालाब मेंकपड़ेधोओगे।
(ञ) तालाब मेंप्लास्टिक की थैली, बोतल नहीं डालोगे।

3010

हास्य - सुनाे और दोहराओ ः

5. पेटूराम

पेटूराम पौटनपुर केरहनेवाले थे। वेबहुत ही सीधे-सादेभोले-भाले थे। वेकभी किसी
सेलड़ते-झगड़तेनहीं थे। पेटूराम तन से थोड़ेमोटे थे। होतेक्यों न ? खाते-पीतेघर केजो
थे। उन्हेंपॉपकार्न,

र्न वेफर्स बहुत पसंद थे। तेलवालेपदार्थ खानेकेकारण उनका शरीर थुलथुल हो
गया था । वेछोटे-माेटेकुरतेमेंसमातेभी नहीं थे। गाँव केलोग सज्जन थे। इसलिए कोई उन
पर हँसता नहीं था । एक बार पौटनपुर में विवाह समारोह था । पेटूराम जी को निमत्रं णपत्र मि ला ।
आॅटोरिक्शा में किसी तरह घुसकर वे समारोह मेंपहँुच गए । तरह-तरह केपकवान बने थे ।
पेटूराम जी भोजन की तरफ लपकेही थे कि उन्हेंएकाएक याद आया कि आज तो उनका उपवास है। वे
मन मसोसकर लौट पड़े। उन्हेंलौटतेदेखकर मेजबान लल्लूाल पास आकर बोले-

सुस्वागतम

q उचित आरोह-अवरोह केसाथ पाठ का मुखर वाचन कराऍं । मात्रायुक्त श ब्दों का सुलेखन, श्रुतलेखन कराऍं । पाठ मेंआए
शब्दयुग्मों का लेखन करवाऍं। इसी तरह केअन्य श ब्दयुग्म बतानेके लिए कहें। विदया ् र्यों थि से किसी विवाह समारोह का अनुभव पूछें।

3111

‘‘चलिए, भोजन तैयार है।’’
‘‘मैं............!’’
‘‘क्या आप भोजन नहीं करेंगे?’’
‘‘आज मेरा उपवास है।’’
‘‘उपवास मेंकुछ तो लेतेहोंगे?’’
‘‘हॉं, थोड़ा बहुत खा लेता हॅंू।’’
‘‘फिर संकाेच कैसा ? कृपया बताइए ।’’
‘‘अंगूर मिलतेहैं?’’
‘‘हॉं, बहुत मिलतेहैं।’’
‘‘केवल आधा किलो मँगवा लें।’’
‘‘आैर ?’’
‘‘अाधा दर्जन केले, एक किलो सेब ।’’
‘‘आैर ?’’
‘‘एक पाव मेवा, सवा पाव मिठाई ।’’
‘‘बस या कुछ और ?’’
‘‘आधा लीटर दूध और रबड़ी, बस ।’’
‘‘ठीक और काेई आज्ञा ?’’
‘‘नहीं - नहीं, आज मेरा उपवास है।
मैंअधिक नहीं खाता ।’’

- डॉ. त्रिलोकीनाथ ब्रजवाल

q पाठ मेंआए ‘आ’ सेलेकर ‘ऑ’ तक केमात्रा चिह्नों के शब्द ढूँढ़कर लिखवाऍं । विद्यार्थियों सेउनकी पसंद केएक ही वर्ण के
बारहखड़ीवाले शब्द (कमल, कागज......) बनाकर लिखनेके लिए कहेंऔर इन्हीं शब्दों का वाक्यों मेंप्रयोग करवाऍं ।

3212
भाषा-प्रयोग - पढ़ो, समझो और लिखो ः

q विद्यार्थियों सेएकांकी का वाचन कराऍं । पाठ मेंआए स्त्री-पुरुष और एक-अनेक बोध करानेवाले शब्दों की सूची बनवाऍं ।
मिठाइयों केमानवीकरण को समझाऍं । पसंदीदा मिठाइयों केनाम पूछें। मिठाई केअतिसेवन सेहाेनेवाली हानियों पर चर्चाकरें।

6. मिठाइयों का सम्मेलन

छगनलाल हलवाई दुकान बंद करकेअपनेघर चले गए । मौका मिलतेही बंद दुकान के
भीतर मिठाइयों नेएक सम्मेलन का आयोजन किया । अध्यक्ष लड्डूदादा केसाथ इमरतीदेवी और
हलवाराम को बिठाया गया । श्रोताओं मेंपेड़ा, बरफी बहन, रसगुल्ला, जलेबी देवी, रबड़ी रानी,
गुलाबजामुन, मैसूरपाक, रसमलाई, सोनपापड़ी, बालूशाही, कलाकंद भाई, गुझिया, काजूकतली और
शक्करपारा आदि बैठे।
कलाकंद भाई - आजकल डॉक्टरों दवारा ् कुछ लोगों को हमारा सेवन करनेसेरोका जा रहा है।
साेनपापड़ी - क्या आप जानतेहैं कि डॉक्टर लोग ऐसा क्यों कर रहेहैं?
बरफी बहन - कलाकंद भाई क्या बताऍंगे?
जलेबी देवी - बरफी बहन तुम ही बता दो न !
बरफी बहन - आप इस तरह मेरा मजाक मत उड़ाइए ।
मैसूर पाक - बरफी बहन और जलेबी देवी आप दोनों यह न भूलें-

1333

q एक-अनेक और स्त्री-पुरुष बोध करानेवाले शब्दों केअन्य उदाहरण देकर वचन/लिंग का दृढ़ीकरण करवाऍं । विद्यार्थियों से
पाठ्यपुस्तक मेंआए इसी प्रकार के शब्दों को ढूँढ़नेऔर लिखनेके लिए कहें। इन शब्दों केप्रयोग पर ध्यान आकर्षित करें।

मीठा अपना स्वाद है, मीठे-मीठे बोल ।
बस मिठास फैलाइए, मन दरवाजे खोल ।।

रसगुल्ला - आप यह नहीं जानते कि हमारी अति मिठास ही हमारी उपेक्षा का कारण है।

गुलाबजामुन - रसगुल्ला भाई बिलकुल सही कह रहेहैंपर-
जीभ चटोरी ना सुने, मॉंगे मीठा मोर ।

मीठा-मीठा खाय के, लोग न होवें बोर ।।
गुझिया - कुछ लोगाें के शरीर में शक्कर का अनुपात बढ़ रहा है।
रबड़ी रानी - आप सभी नेसुना होगा कि जहॉं अति होती है, वहॉं क्षति होती है। हमारा

सेवन करतेसमय लोग अति कर देतेहैं, बाद मेंभुगततेहैं।
लड्डू दादा - इसके लिए हमेंअपनेमें शक्कर की मात्रा कम करनी चाहिए ।
गुलाबजामुन - फिर हमें मिठाई कौन कहेगा ?
लड्डू दादा - ध्यान रखो, शक्कर कम होनेसेही हम लोगों केमन म मिें ठास बढ़ा सकतेहैं।
हलवाराम - हमारी उपयोगिता पर हमें चिंतित होनेकी आवश्यकता नहीं !
पेड़ा - शुभ कार्यों में मिठाई बॉंटनेकी प्रथा को कौन बंद कर सकता है?
लड्डू दादा - लोगों काेभी चाहिए कि वेअपनी जीभ पर थोड़ा काबूरखें। हमारा सेवन करें

पर अति न करें। शारीरिक श्रम करतेरहें।
इस निर्णय के साथ सभी को धन्यवाद देतेहुए अध्यक्ष लड्डूदादा ने
सम्मेलन समाप्ति की घोषणा की ।

- प्रा. मनीष बाजपेयी

14

आकलन- बताओ और लिखो ः

7. मेरे अपने

34

चाचा जी चाची जी दादी जी दादा जी नानी जी नाना जी मौसा जी मौसी जी

फूफा जी बुआ जी पिता जी ñd`§ माता जी मामा जी मामी जी

मेरा नाम ............. है। मैंअपने और का/की..............

हँू। (पुत्र/पुत्री) मैंअपने और का/की

............ हँू। (पोती/पोता) मैंअपने और का/की .............

..............हँू। (नातिन/नाती) मैंअपने और

का/की ............... हँू। (भतीजा/भतीजी) मैंअपने

और का/की ............ हँू। (भांजी/भांजा)
q छात्रों सेअपना फोटो चिपकानेअौर चित्र देखकर रिक्त स्थानों की पूर्ति करनेके लिए कहें। दर्शाए गए रिश्‍तों को समझाकर
विदया ् र्यों थि सेपाठयां ् श का वाचन एवं चर्चाकराऍं । उन्हेंअन्य रिश्ते लि खनेऔर अपना पारिवारिक ‘अलबम’ बनानेक लिे ए कहें।

15
१. पतंग बनानेके लिए चौकाेर कागज लो ।
२. उस कागज केऊपर-नीचेकी कोरों पर बड़ी सींक रखो ।
३. कागज केदोनों कोरों पर सींक को गोंद और कागज से चिपकाओ ।
4. अब छोटी सींक की कमान बनातेहुए बाईं-दाईं कोर पर रखो ।
5. अंत में तिकोना कागज नीचेबंधी हुई सींक पर चिपकाओ ।
६. लो, हो गई तैयार तुम्हारी पतंग ।

35

q विद्यार्थियों सेऊपर दिए गए चित्रों का निरीक्षण कराऍं। प्रत्येक चित्र केनीचे दिए गए वाक्यों काेध्यानपूर्वक पढ़नेके लिए कहें।
उपरोक्त सभी कृतियॉं विदया ् र्यों थि सेसमूह, गुट एवंएकल रूप मेंकरवाऍं । इस प्रकार उन्हेंअन्य वस्तुऍ्तुं बनानेके लिए प्रेरित करें।
कार्यानुभव - पढ़ो और बताओ ः

8. पतंग

16
आत्मकथा - सुनो, पढ़ो और लिखो ः

36

q कथात्मक पद्धति सेआत्मकथा को समझाऍं । छात्रों सेचर्चाकरतेहुए दीपक का वर्णन, उसकी आवश्यकता और महत्त्व को
स्पष्ट करें। उनसे विवि ध प्रकार केदीपों की चर्चाकरें। ‘यदि प्रकाश न हाेता तो जीवन कैसा होता’ इसपर पाँच वाक्य लिखवाऍं ।

९. मैं दीपक हँू

मैंदीपक हँू।
सर्वप्रथम आदिमानव नेपत्थर पर पत्थर पटककर, रगड़कर अथवा घिसकर आग पैदा की ।
धीरे-धीरेमानव का विकास होता गया और साथ मेंमेरा भी जन्म हुआ । जब सेमानव मिट्टी
केबरतन बनानेलगा तब सेउसने मिट्टी सेमुझे विभिन्न आकारों मेंबनाकर, नक्काशी करके,
मेरा सौंदर्य और भी बढ़ाया । अब मेरेदो साथी, तेल और बाती मेरेसाथ थ े। मैंझोंपड़ी और

घर को प्रकाशित करनेलगा । बाद मेंउसनेमुझेधातुसेभी बनाना शुरू किया । मुझेअलग-
अलग सुंदर आकार और नाम मिलतेगए, जैसे ढिबरी, दीपक, चिराग, दीया, लालटेन आदि ।

मेरे टिमटिमातेप्रकाश में कितनेही महापुरुषों नेअध्ययन किया और ज्ञान सेइस संसार को
आलोकित किया । मुझपर गीत लिखेगए । कहा जाता है कि संगीतकारों नेमेरे लिए दीपक
राग भी रचा, जिसेसुनकर मैंअपने-आप जल उठता था ।

संसार केमहान वैज्ञानिक ‘एडिसन’ नेमुझेएक नए रूप में विकसित किया । उन्होंने
बिजली सेजलनेवाले विद्युतदीप का अाविष्कार किया । आजकल तो मैंसौर ऊर्जा सेभी
जगमगाता हँू। मनुष्य नेअपनी संस्कृति और रीति-रिवाजों केसाथ मुझेहमेशा जोड़ेरखा । भारत
का महत्त्वपूर्ण त्योहार ‘दीपावली’ मेरेनाम सेही जाना जाता है। इन चार दिनों में विद्युतदीपों
केसाथ मेरा मिट्टी का प्राचीन रूप भी सम्मानित किया जाता है। पूरा परिसर मेरेनए, सुंदर
आकार और प्रकारों सेजगमगाता है।
मैं“तमसो मा ज्योतिर्गमय” अर्थात- ‘अंधकार सेप्रकाश की ओर लेजाने’ का प्रतीक हँू।
- अशोक शुक्ल

3919
स्वाध्याय

१. महासागर के बारे में सुनो ।
२. रेल स्थानक के बारे में बताओ ।
३. स्वतंत्रता सेनानियों के नारे पढ़ो और उनका संकलन करो ।
4. उत्तर लिखो ः
(क) प्रशांत नेक्या-क्या तैयारी कर ली थी ?
(ख) प्रशांत का कौन-सा काम बाकी रह गया है?
(ग) पिता जी नेपढ़ाई और परीक्षा केबारेमेंक्या कहा ?
(घ) माँनेबेटेको कैसेसमझाया ?
(ङ) सभी एक साथ कब हँस पड़े?
5. चित्र देखकर विज्ञापनों से संबंधित एक-एक वाक्य बताअो ः

६. संतुलित भोजन में कौन-कौन-से पदार्थ होने चाहिए, बताओ ः
रोटी, दूध, अाईस्क्रीम, डबल रोटी, पिज्जा, हरी सब्जी, भात, चॉकलेट, बर्गर, बिस्किट, पोहा, दाल ।
दूध

4
200
* पुनरावर्तन *

* नीचे दी गई चौखट में बिखरे हुए अक्षरों से रसोईघर की वस्तुओं, पंसारी की दुकान में मिलने वाली वस्तुओं, वृक्ष
और शरीर के अंगों के नाम ढँूढ़कर लिखो ः

41
१. हितोपदेश की सुनी हुई कोई एक कहानी सुनाओ ।
२. अपनी बस/रेल यात्रा के बारे में बताओ ।
३. महान नारियोंं की जीवनियाँ पढ़ो ।
4. शाक (पत्तोंवाली) और सब्जियों के पाँच-पाँच नाम लिखो ।
5. नीचे दी गई वर्ग पहेली में मात्रावाले शब्द भरो ः

उपक्रम

बाऍं से दाऍं
१. नया
३. कपट, धोखा
5. मस्ती, नशा
7. बाजार
९. मेघ
१०. फहराना, हवा मेंहिलाना
१२. शर्म
१4. स्वर्ण
१5. अभिनययुक्त कृति

ऊपर से नीचे
१. नाना का घर
२. गीला
4. ऊपर तक भरा
हुआ
६. दबाव डालना
8. पैदल घुमाना
११. सत्ता
१३. कागजी मुद्रा

माँ-पिता जी से
चरित्रवान नायकों
की कहानियाँ सुनो ।

ईमानदारी को क्यों
अपनाना चाहिए,
बताओ ।

सार्वजनिक स्थानों
के सूचनापट्ट पर
लिखी सूचनाऍं
पढ़ो ।

तुम जो
विषय पढ़ते
हो, उनके नाम
लिखो ।

q चित्रों का निरीक्षण कराऍं । चित्रों मेंक्या-क्या हाेरहा है, पूछें। चित्रों का वर्णन करनेहेतु विद्यार्थियोंं को प्रेरित करें। गाँव और
शहर केबाजार केबारेमें8 से१० वाक्य लिखवाऍं । उन्हेंगाँव और शहर मेंक्या पसंद हैऔर क्यों, इसपर चर्चा कराऍं ।

42
चित्रवाचन - देखो, बताओ और कृति करो ः
गाँव का बाजार १. बाजार

सब्जी है, क्या भाजी है ।
खेत से आई ताजी है ।

भोजन का स्वाद बढ़ने वाले ।
काली मिर्च और लौंग मसाले ।

चलो, बाजार जाऍं, सप्ताहभर का सामान लाऍं ।

सब्जी भाजी हरी-हरी । पौष्टिकता से भरी-भरी ।

तीसरी इकाई

43

q चित्रों मेंआए वाक्यों का वाचन कराऍं । वाक्यों पर चर्चा करें। गाँव-शहर केबाजारों केअंतर पर प्रश्‍न पूछें। डाकघर, अस्पताल
का वर्णन करनेके लिए प्रेरित करें। गाँव और शहर केवातावरण, सामानों की ‘शुद्धता-अशुद्धता’ आदि पर चर्चा करें/कराऍं।
तीसरी इकाई शहर का बाजार

बाजार में गंदगी न फैलाऍं ।

चलो चलें अपने बाजार, सजा सामानों का दरबार ।

इधर-उधर न थूकें ।

वाचन - पढ़ो और गाओ ः

q उचित हाव-भाव, लय-ताल केसाथ कविता का पाठ करें। विदया ् र्यथि ों सेसामूहिक, गुट मेंसाभिनय पाठ करवाऍं । कविता का
मौन पाठ कराऍं । विदया ् र्यथि ों सेसुनी हुई अन्य लोरियाँगवाऍं । ‘माँ’ केबारेमेंकुछ वाक्य बुलवाऍं, लिखनेहते ुप्ररेित करें।

44

स्वाध्याय हेतु अध्यापन संकेत - स्वाध्याय में दिए गए ‘सुनो’, ‘पढ़ो’ के प्रश्‍नों के लिए सामग्री उपलब्ध कराऍं । यह सुनिश्‍चित करें कि
सभी विद्यार्थी स्वाध्याय नियमित रूप सेकर रहेहैं। विद्यार्थियों केस्वाध्याय का ‘सतत सर्वंकष मूल्यमापन’ भी करतेरहें।
माँजब गाती हैलोरी
चुपकेसे चोरी-चोरी

परियों की रानी पंखों पर हमको सैर कराती है,

नींद हमें तब आती है।
ना सोनेकेपलनेमें
ना चाँदी केझूलेमें

गोदी केपलनेका झूला, माँजब हमेंझुलाती है,

नींद हमें तब आती है।

- प्रकाश पुरोहित

जब भी मीठी-मीठी लोरी माँरोज सुनाती है,

नींद हमें तब आती है।
दूर सभी डर हो जाते
हम सपनों मेंखो जाते

लोरी गाते-गातेहमको छाती से चिपकाती है,

नींद हमें तब आती है।

२. नींद हमें तब आती है

45
स्वाध्याय

१. त्योहार संबंधी लोकगीत सुनो और सुनाओ ।
२. दिए हुए शब्दों को वर्णमाला के क्रम में लगाओ ः
थाल, तवा, पपीता, बिल, मंजिल, धनिया, फूल, भीड़, याक, लोटा, वीर, नयन, दामिनी, रश्मि ।
३. इस कविता को नीचे की पंक्ति से शुरू करके ऊपर तक पढ़ो ।
4. उत्तर लिखाे ः
(क) हमेंनींद कब आती है?
(ख) लोरी सुनकर हम किसमेंखो जातेहैं?
(ग) माँहमको छाती सेकब चिपकाती है?
(घ) हमको कौन और किस पर सैर कराती है?
(ङ) माँगोदी केपलनेका क्या बनाती है?
5. चित्र देखकर अंकुरित अनाजों के नाम बताओ ः

६. तुम्हारे दूरदर्शन देखने के कारण बहन की पढ़ाई में अड़चन हो रही है, ऐसे समय तुम क्या करोगे, बताओ ः
(च) कुछ भी नहीं करोगे।
(छ) दूरदर्शनर्श बंद कर दोगे।
(ज) बहन ् को दूसरेकमरेमेंजाकर पढ़नेक लिे ए कहोगे।
(झ) उसपर गुस्सा करोगे।
(ञ) बहन की पढ़ाई मेंमदद करोगे।

वाचन - पढ़ो और दोहराओ ः

q उचित उच्चारण, आरोह-अवरोह केसाथ पाठ का वाचन करें। विदया ् र्यथि ों सेसामूहिक, गुट मेंमुखर, मौन वाचन कराऍं। उनसेकहानी
उनकेशब्दों मेंकहलवाऍं । विदया ् र्यथि ों स किे सी वृक्ष पर रहनेवालेप्राणियों का निरीक्षण करकेउनकी सची ू बनानेक लिे ए कहें।

46

३. पुरखों की निशानी

मैंऔर माँ, मामा जी केयहाँगरमी की छुट्टी मनानेगए हुए थे। जब लौटकर आए तो आँगन
मेंलगा नीम का पेड़ कटा हुआ पड़ा था । ‘यह क्या हुआ ?’ कहकर माँवहीं धम्म सेबैठकर रोने
लगीं । बुझे दिल सेमाँघर के भीतर आईं । पिता जी माँकेसामनेसफाई देरहे थे, “लकड़ियों के
पटिए निकल आऍंगे।” मैंनेमाँसेपूछा था, “माँ, तुम पेड़ केकटनेसेइतनी दुखी क्यों हो रही हो ?”
माँनेकहा, “छाेटी, तूजब पैदा नहीं हुई थी, उसकेपहलेनीम केनन्हे सेपौधेको मैंनेआँगन
मेंरोपा था, उसेसींचा था ।” “ताेदूसरा पौधा रोप दो माँ।” मैंनेधीरे-सेकहा । “छाेटी, एक पेड़
केवल पेड़ ही नहीं होता, पूरा संसार उसमेंरचा-बसा होता है।” “क्या मतलब ?” मैंनेपूछा ।
“छाेटी, उस पेड़ पर चिड़ियों केघोंसले थे, चींटियाँऔर चींटेरहते थे। रात मेंबगुलेआकर
ठहरते थे। उस पेड़ नेहमेंआॅक्सीजन दी । उस पेड़ को जो हमारेसुख-दुख का साथी थ ा, हमनेअपने
स्वार्थ के लि ए काट गि राया ।” कहकर माँरोनेलगी थ ीं । माँकेबहतेआँसूमेरेसीनेमेंजमा हो गए थे।
कुछ साल बाद मेरा विवाह हुआ । मेरेससुर जी मकान बनाना चाह रहे थे। हमारेआँगन में
पीपल का एक विशाल पेड़ था । अगले दिन पीपल को काटनेवालेआ गए । जब मुझेमालूम हुआ तो
मैंबोली, “यह पेड़ नहीं कटेगा ।” “बहू, यहाँमकान बना रहेहैं। तुम्हारेही काम आएगा ।” मेरी सासूजी
नेकहा । “अम्मा जी, मुझेऐसा घर नहीं चाहिए जो दूसरों को उजाड़कर बनाया जाए । पीपल का पेड़
हमारेपुरखों की निशानी है। इसपर निवास करतेपखेरू कहाँजाकर बसेंगे?” कहते-कहतेमैंजोरों सेरो
पड़ी । ससुर जी नेकहा, “बहू सच कह रही है। किसी केघर को उजाड़कर अपना घर नहीं
सजाएँगे।” कुछ देर चुप रहकर फिर उन्होंनेकहा, “बहू अब तो खुश हो ?” - उत्कर्षा आवटे

48

q उचित आरोह-अवरोह, उच्चारण केसाथ वाचन करें। विद्यार्थियाें सेमुखर वाचन करवाऍं। टीकाकरण पर चर्चा करें। विद्यार्थियों
मेंवैज्ञानिक दृष्टिकोण विकसित करें। समाज मेंफैलेजादू-टोना जैसेअंधविश्‍वासों को नकारनेहेतुप्रेरित करें।

4. स्वस्थ तन- स्वस्थ मन

वाचन - पढ़ो और बोलो ः

(गाँव केप्राथमिक स्वास्थ्य केंद्र में तहसील की स्वास्थ्य अधिकारी डॉ. जागृति आई हैं।)
डॉ. जागृति - भाइयो और बहनो ! टीकाकरण कार्यक्रम र्य मेंउपस्थित होनेके लिए सबकाेधन्यवाद ।
सरपंच - डॉक्टर बहन जी ! हमारेगाँव का हर निवासी स्वास्थ्य के प्रति सजग है।
डॉ. जागृति - बहुत अच्छा ! आप सब जानतेहैं कि टीकाकरण विभ िन्न गंभीर बीमारियों सेसुरक्षा
प्रदान करता है। टीका न लगानेसेबच्चा कुपाेषित या अक्षम हो सकता है। इससे

बचनेके लिए आजकल अधिकांश बीमारियों केटीकेउपलब्ध हैं। बताइए कौन-
कौन सी बीमारियों केटीकों की आपको जानकारी है।

मालीराम - पोलियो का टीका लगानेसेबच्चे केलूला-लंगड़ा होनेकी आशंका नहीं रहती ।
सोमवती - एम.एम.आर का टीका अर्थात खसरा, गलसुआ और शीतला सेहमेशा क लिे ए मक्ति ु ।
चंदा - हेपेटाइटिस बी केटीकेसेयकृत केरोगों सेबचाव होता है।
वर्षा - पीसीवी १३ का टीका रक्त, फेफड़ेऔर मस्तिष्क को संक्रमण सेबचाता है।
अाशुतोष - हिब का टीका अत्यंत संक्रामक ज्वर या निमोनिया सेबचाता है।
शुभ्रा - अतिसार, हेपेटाईटस्‘ए’, छोटी चचे क और हैजा क लिे ए भी टीकेहैं।
जयेंद्र - डीटीएपी यानेकंठरोहिणी, धनुर्वात और कुकुरखाँसी सेबचनेके लिए टीका ।
डॉ. जागृति - बढ़िया ! याद रखिए । हर बच्चे को सही समय पर टीका लगवाऍं, बच्चे काेस्वस्थ

बनाऍं । चलिए, टीकाकरण का आरभ ं करतेहैं।

50

q चित्र का निरीक्षण कराऍं । चित्राें केवर्णों का वाचन कराऍं । ऊपर दी गई सूचना केआधार पर विद्यार्थियों सेइन वर्णों के
संयुक्ताक्षरयुक्त शब्द बनवाऍं । इनका वाक्याें में प्रयोग करनेके लिए कहें। इन शब्दों और वाक्यों का श्रुतलेखन कराऍं ।

5. मिलकर बनें

भाषा प्रयोग - श्रुतलेखन करो ः

क ग स

म

ट

ल

थ

च

त

प

ड

र

बारी-बारी सेऑंखेंबंद करकेऊपर के
वर्ण पर उँगली रखो । उँगली केनीचेआए
वर्ण का संयुक्ताक्षरयुक्त शब्द बनाओ ।

51

q हल्लगाकर, पाई हटाकर, आधेहोकर जुड़नेवाले प्रत्येक वर्ण केसंयुक्ताक्षरयुक्त शब्द बनाकर लिखनेके लिए कहें। ‘र’ के
प्रकारों पर चर्चा करकेशब्द बनवाऍं । इन शब्दों का श्रुतलेखन कराऍं । प्रत्येक पाठ केसंयुक्ताक्षरयुक्त शब्दों का संकलन कराऍं ।
ज ह

व

ष

ख

ङ

ण

ध

य

ब

फ

भ

द

जैसे- यदि ‘त’ पर उँगली पड़ी तो ‘त’ का संयुक्ताक्षर शब्द बनेगा-
पत्थर । इसी तरह ऊपर आए वर्णों केसंयुक्ताक्षरयुक्त शब्द बनाओ ।
वर्णमाला केअन्य वर्णों के भी संयुक्ताक्षरयुक्त शब्द बनाओ ।

6. नई अंत्याक्षरी

q उचित उच्चारण, आरोह-अवरोह केसाथ पाठ का मुखर और मौन वाचन कराऍं। पाठ मेंआए मुहावरों-कहावतों पर चर्चा करें। इनकेअर्थ
वाक्य प्रयोग दवारा ् स्पष्ट करें/कराऍं। वाचन-लेखन मेंइनका प्रयोग करनेहते ुप्रेरित करें। कक्षा मेंइस तरह का उपक्रम कराऍं ।

52
व्याकरण - समझो और लिखो ः

(आज शिक्षक दिवस है। चौथी का कक्षानायक सौरभ आज कक्षा को पढ़ा रहा है। शुरू की बंेचोें
पर पाठशाला केसभी बच्चे बैठेहैं। उनकेपीछेसभी शिक्षक/शिक्षिकाऍं बैठी हुई हैं।)
सौरभ - आज 5 सितंबर है। 5 सितंबर भारत के भूतपूर्व राष्ट्रपति डॉ. सर्वपल्ली
राधाकृष्णन जी का जन्मदिन है। उनकेसम्मान मेंइस दिन को शिक्षक दिवस
केरूप मेंमनाया जाता है।

मंजीत बहन जी - सौरभ गुरु जी ! आज पढ़ानेकी बजाय कुछ नया कराइए न !
तनिष्का - आज हम सब अंत्याक्षरी खेलेंगे।
बच्चे - वाह-वाह !
सौरभ - यह अंत्याक्षरी गीताें की नहीं, मुहावराें और कहावताें की होगी । एक गुट
मेंलड़केऔर शिक्षिकाऍंहोंगी । दूसरेगुट मेंलड़कियाँअौर शिक्षक होंगे।
पहला मुहावरा हमारी कक्षाध्यापिका बोलेंगी । मुहावरेकेअंतिम वर्ण सेशुरू
होनेवाला अगला मुहावरा शिक्षकों का गुट बताएगा ।

मंजीत बहन जी - अधजल गगरी छलकत जाए ।
हमीद गुरु जी - एक हाथ से ताली नहीं बजती ।

53
पृथा बहन जी - तिल का ताड़ बनाना ।
ब्रजेश गुरु जी - न घर का न घाट का ।
कांता बहन जी - कुत्ते की दुम कभी सीधी नहीं होती ।
अर्जुन - तू-तू, मैं-मैंकरना ।
भूमिका बहन जी- नौ नगद, न तेरह उधार ।
भारत गुरु जी - राई का पहाड़ बनाना ।
पृथा बहन जी - नया नौ दिन, पुराना सौ दिन ।
तनिष्का - नेकी कर कुऍं मेंडाल ।
कांता बहन जी - लातों के भूत बातों सेनहीं मानते।
ब्रजेश गुरु जी - तेल देखो, तेल की धार देखो ।
भूमिका बहन जी- खरबूजेको देखकर खरबूजा रंग बदलता है।
भारत गुरु जी - हाथ कंगन को आरसी क्या ।
मंजीत बहन जी - यथा राजा तथा प्रजा ।
हमीद गुरु जी - जाको राखेसाइयाँ, मार सकेना कोय ।

(घंटी बजती है।)

सौरभ - अभिनंदन ! दोनों गुटों का ज्ञान अच्छा है। घंटी बज चुकी है। इसलिए न

कोई जीता न कोई हारा !
(सब ताली बजातेहैं।)

q उचित अारोह-अवरोह, उच्चारण केसाथ पाठ का वाचन कराऍं। मुहावरों-कहावतोंयुक्त परिच्छेद,्छे कहानी, निबंध वाचन हेतुप्ररेित करें।
पाठ्यपुस्तक मेंमुहावरों-कहावतों का सग्रं ह कराऍं। कक्षा मेंमुहावरों-कहावतों केआधार पर कृति/अिभनय कराऍं ।

54
आकलन - पढ़ो, समझाे और लिखो ः

१. मनुष्य का दायाँपैर, बाऍंपैर की अपेक्षा लंबा होता है।
२. दोनों हाथों को फैलानेपर मिलनेवाली लंबाई लगभग अपनेशरीर की लंबाई केबराबर होती है।
३. छींकतेसमय अपनी आँखेंखुली रखना लगभग असंभव होता है।
4. रोनेके लिए 43 स्नायुओं की जबकि हँसनेके लिए १७ स्नायुओं की आवश्‍यकता होती है।
5. प्रत्येक मनुष्य की उँगलियों के निशान अलग होतेहैं।
६. स्वस्थ व्यक्ति २4 घंटेमेंलगभग २३ हजार बार साँस लेता है।
७. दस बजकर दस मिनट केसमय पर घड़ी की तीनों सुइयाँअौर सभी अंक दिखाई देतेहैं।
8. चूहा लगभग 5० फीट ऊँचाई सेकूद सकता है।
९. एक स्वस्थ मनुष्य की नाड़ी एक मिनट में७२ बार चलती है।
१०. गिलहरी बीज मिट्टी मेंदबाकर भूल जाती है। कालांतर मेंयही बीज पेड़ बनतेहैं।

७. क्या तुम जानते हो ?

q पाठ का मुखर, मौन वाचन कराऍं । पाठ मेंआए मुदद्ों पर विदया ् र्यथि ों से चर्चा करें। ऐसी ही अन्य जानकारियों का संग्रह कराऍं ।

55
8. नन्हीं जादूगरनी

q उचित उच्चारण, आरोह- अवरोह केसाथ पाठ का मुखर वाचन कराऍं। पाठ मेंआए संदर्भानर्भा ुसार वर्णों, शब्दों की स्टेन्सि ल बनवाकर उनकी
छाप वि द्यार्यथि ों सेउनकी कॉपी मेंबनवाऍं । विदया ् र्यथि ों सेवरका ्ण र्ड,र्ड शब्दकार्ड और वाक्यपटट्ी आदि अध्ययन सामग्री बनवाऍं ।
कक्षा केसभी वि द्यार्थी बड़ेखुश थे। आज कक्षा मेंपूर्वा उन्हेंजादू दिखानेवाली थी । वे तरह-
तरह केअनुमान लगातेहुए आपस मेंधीरे-धीरेफुसफुसा ही रहे थे कि पूर्वा आ गई । उसकेहाथ
मेंकुछ कागज, रंग और ब्रश थे। बच्चे कुछ कहें; उसकेपहलेही पूर्वा बोल उठी, “जादूका खेल
तैयार है।” सभी और नजदीक आ गए । पूर्वा नेटेबल पर एक कोरा कागज रख दिया फिर उसके
ऊपर ६”x३” साईजवालेकार्ड पर पेपर का दूसरा टुकड़ा रखा । सभी बच्चे बड़ेध्यान सेदेख रहे
थे। पूर्वा नेब्रश रंग मेंडुबोया और कार्ड पेपर पर घुमानेलगी । कुछ बच्चे हँस पड़े। बोले, “इसमें
क्या जादूहै?” तभी पूर्वा नेऊपर का कार्ड पेपर उठा लिया । यह क्या ? नीचेवाले कागज पर
सुंदर अक्षरों में‘ ’ लिखा था । ‘पाठशाला’ लिखा देखकर सभी बच्चे दंग रह गए । पूर्वा बोली,
“देखा, नीचेवालेकागज को बिना छुए ही ‘ पाठशाला’ लिख दिया ।”
सभी एक साथ बोल उठे, “पूर्वा ! मुझे भी जादू सिखाओ, मुझे भी जादू सिखाओ ।” पूर्वा बोली,
“इसमेंकोई जादू-वादूनहीं है। तुम सब भी इसेआसानी सेकर सकतेहो ।” सभी एक साथ उछल
पड़े, “सिखाओ पूर्वा, सिखाओ पूर्वा ।” पूर्वा बोली, “सुनो, मैंनेक्या-क्या कि या ? मैंने६”x३” का
एक कार्ड पेपर लिया । उसपर पाठशाला लिखा । उसकी रेखाओं पर समान दूरी पर आर-पार थोड़े
चौड़ेछेद किए । अब यह स्टेन्सिल बन गई । इस स्टेन्सिल को सादेकागज पर रखकर उसपर रंग में
डुबाेया हुआ ब्रश घुमाया । स्टेन्सिल के छिद्रों सेरंग नीचेउतरकर कागज पर बन गया ‘पाठशाला’
शब्द । इसी तरह तुम सब वर्णों, शब्दों की स्टेन्सिल बनाकर सुंदर कलाकृति बना सकतेहो ।”
कला - पढ़ो, समझाे और लिखो ः

57
स्वाध्याय

१. अंतरिक्ष के बारे में सुनो ।
२. शब्दों के लिंग बदलकर लिखो ः
बनी, सारी, अपनाया, गाता रहे, मोर, हिरन, चुहिया, बंजारिन, मछुआरा, बरछी, देखी, बंदर, मुर्गा,र्गा बिल्ली ।
३. उचित विरामचिह्न लगाकर वाक्यों को पढ़ो ः (“ ”), ( ‘ ’)
(क) काल करेसो आज कर आज करेसो अब पल मेंपरलैहोयगी बहुरि करोगेकब
(ख) रहिमन धागा प्रेम का मत तोड़ो चटकाइ टूटेसे फिरि ना जुरै-जुरैगाँठ परि जाइ
4. उत्तर लिखाे ः
(च) नीम लोगों को कब और कैसेनहला देता है?
(छ) लोक संस्कृति नेनीम को कैसेअपनाया है?
(ज) नीम किन-किन रोगाें को ठीक करता है?
(झ) क्या करनेसेअनाज मेंकीड़े-कीट नहीं पड़ते?
(ञ) नीम नेलोगों को क्या-क्या दिया है?
5. चित्र पहचानकर नाम बताओ और चौखट में लिखो ः

६. अपने पुराने लेकिन अच्छे कपड़ों, खिलौनों का तुम क्या करते हो, बताओ ।

58
विश्‍व कीर्तिमान

  एक दिवसीय अंतरराष्ट्रीय मैचों में दोहरा
शतक बनाने वाले प्रथम खिलाड़ी
  सबसे अधिक टेस्ट मैच एवं एक दिवसीय
अंतरराष्ट्रीय मैच खेलने वाले खिलाड़ी
  अंतरराष्ट्रीय क्रिकेट में सौ शतक बनाने
वाले एकमात्र क्रिकेट खिलाड़ी
  टेस्‍ट क्रिकेट में 5० शतक बनाने वाले
एकमात्र खिलाड़ी
  टेस्ट मैच में १5,००० रन बनाने वाले प्रथम
बल्लेबाज
  अब तक सबसे अधिक विश्‍व कीर्तिमान
बनाने का विश्‍व कीर्तिमान

सम्मान
  अर्जुन पुरस्कार
  राजीव गांधी खेल रत्न
  पद्मश्री
  महाराष्ट्र भूषण
  पद्मविभूषण
  भारतरत्न
१०. समुच्चित चित्रकला (कोलाज)

सचिन रमेश तेंडुलकर

समाचारपत्र के कट आउट्स, चित्र, फोटो, लेख आदि की कलात्मक प्रस्तुति को
समुच्चित चित्रकला (कोलाज) कहते हैं । तुम किसी एक विषय या विषयों एवं
संकल्पनाओं काे भी लेकर एक कोलाज बना सकते हो ।
प्रथम टेस्‍ट मैच ः १5 नवंबर १९8९ वि. पाकिस्तान
प्रथम अंतरराष्ट्रीय एक दिवसीय मैच ः १8 दिसंबर १९8९ वि. पाकिस्तान

एक दिवसीय
अंतरराष्ट्रीय मैचों मेंरन
संख्या १8,4२६

टेस्ट
शतक
5१

टेस्ट रन
१5,९२१

एक दिवसीय
अंतरराष्ट्रीय मैचों मेंशतक
4९

सचिन तेंडुलकर को मिला ‘भारत रत्न’ ।
सबसे युवा ‘भारत रत्न’ पुरस्कार प्राप्तकर्ता

जन्म दिनांक ः २4 अप्रैल १९७३

अंतिम टेस्ट मैच ः
१4 नवंबर २०१३ वि. वेस्ट इंडीज
अंतिम एक दिवसीय अंतरराष्ट्रीय मैच ः
१8 मार्च २०१२ वि. पाकिस्तान

एक दिवसीय
अंतरराष्ट्रीय मैचों मेंअर्धशतक
९६

5९
“सर ने विगत २९ वर्षों में कभी भी नहीं
कहा कि, ‘शाबास, अच्छा खेले । शायद यह
सोचकर उन्होंने कभी प्रशंसा नहीं की कि ऐसा
कहने से मुझे संतुष्टि मिल जाएगी और मैं कठिन
परिश्रम करना बंद कर दँूगा । अब वो अपनी
शुभकामनाओं को बढ़ाते हुए आशीर्वचन के रूप
में मेरे खेल जीवन के बारे में कह सकते हैं कि
‘शाबास, बहुत अच् !छे’ क्योंकि, सर अब मैं अपने
जीवन में और मैच नहीं खेलने वाला हँू । मैं
हमेशा क्रिकेट का दर्शक बना रहँूगा और क्रिकेट
हमेशा मेरे हृदय में रहेगा । मेरे क्रिकेट जीवन में

आपका योगदान अतुलनीय है । आपको बहुत-
बहुत धन्यवाद !”

अपने विदाई भाषण में सचिन ने अपने ‘सर’
- श्री रमाकांत आचरेकर -
के बारे में कहा .........

सचिन के पिता, प्रा. रमेश तेंडुलकर का
देहावसान उस समय हुआ जब १९९९ का विश्‍व
कप मैच चल रहा था । सचिन केवल कुछ समय के
लिए ही भारत आए और तुरंत लौट गए । केनिया के
खिलाफ अगले ही मैच में उन्होंने शतक (१०१ गेंदों
में अविजित १4०) बनाया । यह शतक उन्होंने अपने
पिता को समर्पित किया ।

मेरा प्रिय क्रिकेट खिलाड़ी

सचिन की एक प्रशंसिका ने अपने ‘प्रिय क्रिकेटर’ के जीवन और कार्य पर यह
कोलाज बनाया है । तुम भी अपने किसी प्रिय खिलाड़ी या व्यक्तित्व के बारे में
‘कोलाज’ बना सकते हो ।

सचिन !
हमें आप
पर गर्व है ।
मर्मस्पर्शी विदाई भाषण
सचिन ने उनके जीवन में योगदान देने वाले
सभी व्यक्तियों, अपने माता-पिता, पारिवारिक
सदस्यों, रिश्तेदारों, मित्रों, अपने शिक्षक,
डॉक्टर्स, प्रशिक्षकों, प्रबंधकों, संचार माध्यमों
और अन्य व्यक्तियों जिन्होंने किसी भी रूप
में सहायता की है, सभी के प्रति आभार प्रकट
किया ।

61
स्वाध्याय

१. पृथ्वी के बारे में सुनो ।
२. किसी बंदरगाह के बारे में पढ़ी हुई जानकारी बताओ ।
३. घोषवाक्यों को पढ़ो और संकलन करो ।
4. उत्तर लिखो ः
(क) बलराम जी कहाँकेरहनेवाले थे?
(ख) किनकी पाठशाला मेंवार्षिक उत्सव था ?
(ग) नवजोत नेदादा जी सेक्या पूछा ?
(घ) समानता और मिठास किसमेंहै?
(ङ) भाषा किसके लिए होती है?
5. चित्र देखकर इनसे संबंधित एक-एक वाक्य बताओ ः

६. तुम्हारे पड़ोस की छोटी बच्ची पाठशाला नहीं जाती, उसे पाठशाला ले जाने के लिए तुम क्या
करोगे, बताओ ः
(च) उसेप्यार सेसमझाओगे।
(छ) उसेडराओगे।
(ज) उसे चॉकलेट देकर फुसलाओगे।
(झ) पाठशाला का महत्त्व बताओगे।
(ञ) साथ मेंलेकर पाठशाला जाओगे।


माँ-पिता जी से
पारिवारिक संस्कारों
के बारे में सुनो ।

बड़ों से सीखकर
तुमने किन गुणों
को अपनाया है,
बताओ ।

समाचारपत्र में
खेल समाचारों
का पृष्ठ पढ़ो ।

अपने घर का पता
पिनकोडसहित
(रास्ता, गाँव का
नाम आदि) लिखो ।

श्रवण - सुनो और गाओ ः

q उचित हाव-भाव से कविता का पाठ करें और विद्यार्थियों से कई बार सस्वर पाठ करवाऍं । उचित लय-ताल में सामूहिक
गुट, एकल में पाठ करवाऍं । उनसे छोटे-छोटे प्रश्‍न पूछें और उत्तर प्राप्त करें । देशभक्ति की अन्य कविताऍं पढ़ने के लिए कहें ।

66

स्वाध्याय हेतु अध्यापन संकेत - स्वाध्याय में दिए गए ‘सुनो’, ‘पढ़ो’ के प्रश्‍नों के लिए सामग्री उपलब्ध कराऍं । यह सुनिश्‍चित करें कि
सभी विद्यार्थी स्वाध्याय नियमित रूप से कर रहे हैं । विद्यार्थियों के स्वाध्याय का ‘सतत सर्वंकष मूल्यमापन’ भी करते रहें ।

२. प्यारा भारत देश हमारा

भारत देश हमारा,
प्यारा भारत देश हमारा ।
खेल रही हैं गोद में इसकी,
ब्रह्मपुत्र, कृष्णा, कावेरी,
गोदावरी, नर्मदा, सतलज,
ताप्ती, सिंधु लगाती फेरी ।
हिमगिरि चीर अनवरत बहती,
गंगा की पावन धारा ।
हैं अनेक जातियाँ, अनेकों,
धर्म मानते लोग यहाँ,
भाषा भिन्न और पहनावे,
विविध दीखते जहाँ-तहाँ
हम अनेक पर सदा गँूजता
यहाँ एकता का नारा ।
- सभाजीत मिश्र

69
स्वाध्याय

१. देशभक्तिपरक कोई एक कहानी सुनाओ ।
२. उत्तर दो ः
(क) बच्चों की भीड़ क्यों उमड़ पड़ी थी?
(ख) मंडप में क्या सजी थीं ?
(ग) तीनों मूर्तियों के अंतर का पता कैसे चला ?
(घ) तीसरी मूर्ति की कीमत पाँच हजार रुपये क्यों थी ?
(ङ) पूरा समझदार कौन हाेता है ?
३. ‘नदी की आत्मकथा’ पढ़ो ।
4. रिक्त स्थान की पूर्ति करो ः
(च) शहर में ........... था ।
(छ) मंडप की तीन ................. गड़ी हुईं थीं ।
(ज) कलाकार ने बच्चों के सवाल का जवाब देने के लिए बाँस की ........... ली ।
(झ) वह कभी .............. नहीं हो सकता ।
(ञ) जो एक कान से सुनकर ................. थोड़ा समझदार होता है ।
5. चित्र देखकर खेल का नाम बताओ ः

६. तुम कुछ खा रहे हो और काेई बच्चा ललचाई दृष्टि से तुम्हारी ओर देख रहा है तो तुम्हारे मन में
कौन-से भाव उत्पन्न होंगे, बताओ ।

70
वाचन - पढ़ो, समझो और लिखो ः

4. बचत

(लक्ष्मण पढ़ रहा है । मुखौटा लगाए पात्र एक-एक कर मंच पर प्रवेश करते हैं ।)
बिजली - मैं बिजली हँू; बिजली ! तुम लोग मेरा बहुत दुरुपयोग करते हो ।
पानी - और मैं हँू पानी, सबसे अधिक व्यर्थ मुझे ही समझा जाता है । घर हो या बाहर,
जहा देखो ँ वहीं; तुम नल खुला छोड़ देते हो । इसलिए हम हड़ताल पर जा रहे हैं ।

लक्ष्मण - तुम हड़ताल पर मत जाओ वरना हम असहाय हो जाऍंगे ।
पानी - अब बँूद-बँूद पानी के लिए तरसो ।
गैस - मैं रसोई गैस हँू । बिजली-पानी की तरह लोग मेरा भी बहुत दुरुपयोग करते हैं ।
लक्ष्मण - ताे क्या तुमने भी हड़ताल कर रखी है ?
गैस - हाँ ! अब तुम अपने-आप को कोसते रहो ।
पेट्रोल - और मैं पेट्रोल हँू; पेट्रोल ! तुम लोग जिस तरह से मेरा अपव्यय कर रहे हो, उससे

तो मैं हमेशा के लिए समाप्त हो जाऊँगा ।
लक्ष्मण - हमको तुम सबकी आवश्यकता है ।
पेट्रोल - बिजली, पानी, गैस और मेरी, हम सभी की बस एक ही शर्त है कि लोगों को हमारा
अपव्यय रोकना होगा । अच्छे भविष्य के लिए हमारी बचत अनिवार्य है ।

लक्ष्मण - मनुष्य को यह शर्त स्वीकार है ।
बिजली, पानी, गैस - तो समझो कि हमारी हड़ताल भी खत्म !
हड़ताल बचत करो

q उचित आरोह-अवरोह, उच्चारण के साथ पाठ का वाचन करें । विद्यार्थियों से मुखर वाचन कराऍं । मौन वाचन हेतु प्रेरप्रेित करें ।
उपरोक्त संवाद का विद्यार्थियों से नाट्यीकरण कराऍं । जीवनावश्‍यक वस्तुओं पर चर्चा करते हुए उनका महत्त्व समझाऍं ।

71
स्वाध्याय
१. किसी देखे/सुने हुए बाल नाटक का अंश सुनाओ ।
२. बरसात के पहले दिन का अनुभव बताओ ।
३. किसी वैज्ञानिक का संस्मरण पढ़ो ।
4. उत्तर लिखो ः
(क) मुखौटा लगाकर कौन प्रवेश करते हैं ?
(ख) सबसे अधिक व्यर्थकिसको समझा जाता है ?
(ग) लोग किस-किसका दुरुपयोग करते हैं ?
(घ) पेट्रोल ने पहली बार क्या कहा ?
(ङ) सभी ने कौन-सी शर्त रखी ?
5. चित्र देखकर तिलहनों के नाम बताओ ः

६. तुम्हा री जानकारी में मिलावट किन-किन वस्तुआें में होती है, इससे बचने के लिए तुम कौन-कौन-सी सावधानी
रखोगे, बताओ ।

72

पंचमाक्षर - सुलेखन करो ः

5. कठपुतली

पंचमाक्षरों के मेल से बनने वाले शब्दों से सभी कठपुतलियों के नाम लिखो ।
q विद्यार्थियों से चित्रवाचन कराऍं । ‘क’ वर्ग और ‘च’ वर्ग आदि प्रत्येक वर्ग के अंत में आने वाले पंचमाक्षर और उनके अन्य चार
वर्णों पर चर्चा कराऍं । ङ, ञ, ण, न, म से बनने वाले पचं माक्षरयुक्त शब्द बताने के लिए कहें । उनका सुलेखन/श्तरुलेखन कराऍं ।

73

q क,च,ट,त,प, वर्ग के पंचमाक्षर ङ,ञ,ण,न,म हैं । ये अपने ही वर्ग के शेष चार वर्णों में से किसी भी वर्ण से मिले तो अनुस्वार
उसके पहले वाले वर्ण पर लगता है । उदा.- शंख (शङ्ख), ‘क’ वर्ग का पंचमाक्षर ‘ङ’ वर्ण ‘ख’ से मिला है । अतः अनुस्वार
पहले वर्ण ‘श’ पर लगा है । पंचमाक्षरयुक्त शब्दों का सामूहिक अनुकरण एवं मुखर वाचन करवाऍं । प्रत्येक विद्‍यार्थी को मौन
वाचन करने का अवसर दें । उनसे पंचमाक्षर के प्रयोग पर चर्चा करें एवं समझाऍं । पाठ्‍यपुस्तक में आए हुए पंचमाक्षरयुक्त शब्दों
को ढूँढ़ने के लिए कहें और उनका लेखन करवाऍं ।
जैसे- अंगद, चंचल, पंढरी, नंदन, चंपा । (पंचमाक्षर - ङ,ञ,ण,न,म ।)

74
भाषा प्रयोग - पढ़ो, समझो और लिखो ः

q पाठ का मुखर, मौन वाचन कराऍं । विद्यार्थियों से उनके प्रिय खिलौनों के बारे में पूछें । तीन प्रमुख ‘काल’ पर चर्चा करें । पाठ
में आए भूत, वर्तमान, भविष्य काल के वाक्यों को लिखवाऍं । पाठ्यपुस्तक में से तीनों काल के दस-दस वाक्यों का संकलन कराऍं ।
डॉ. स्वराली ने बाहर जाते समय अपनी बेटी शैली को सावधान किया कि वह रोबोट के साथ
किसी तरह की छेड़छाड़ नहीं करेगी । बेटी तो ऐसे मौके की ताक में ही थी । उसके पास कई तरह

के खिलौने थे । चाभीवाली कार, दूरबीन, कंप्यूटर गेम, साँप-सीढ़ी जैसे विभि न्न खिल ौनों से खेल-
खेलकर वह ऊब चुकी थी । उसने सोचा कि वह कोई नया खेल खेलेगी । माँ के सावधान करने

के बावजूद उसने रिमोट हाथ में लेकर रोबोट को आदेश देना शुरू कर दिया । शैली की आज्ञा के
अनुसार रोबोट ने बैठक की तिपाई को उठाकर बगीचे में रख दिया । दूसरी बार आज्ञा देने पर रोबोट

6. आदमी और मशीन

76
आकलन - समझो और बताओ ः

7. बूझो तो जानें !

अंत कटे कौआ बन जाए,
प्रथम कटे दूरी का माप ।
मध्य कटे ताे कार्य बने,
तीन अक्षर का उसका नाम ।

तीन अक्षर का उसका नाम, अपनों के ही घर यह जाए,
आता है खाने के काम । तीन अक्षर का नाम बताए ।
अंत कटे हल बन जाए, शुरू के दो अति हो जाए,
मध्य कटे तो हवा कहलाए । अंतिम दो से तिथि बताए ।

आपस में ये मित्र बड़े, बिना तेल के जलता है,
चार पड़े हैं चार खड़े । पैर बिना वह चलता है ।
इच्छा हो तो उसपर बैठाे, उजियाला बिखेरता रहता,
या हैं मजे से सोए पड़े । अँधियारे को दूर करता है ।

q पहेलियों का मुखर और मौन वाचन कराऍं । पाठ की पहेलियाँ बूझने के लिए कहें । प्रत्येक पहेली बूझकर उसका हल चौखट में
लिखने के लिए कहें । कक्षा में अन्य पहेलियाँ सुनाऍं और उन्हें बूझने के लिए कहें । विद्यार्थियों से पहेलियों का संग्रह कराऍं ।

77
परिसर अभ्यास - पढ़ो, समझो और कृति करो ः

q पाठ का मुखर और मौन वाचन कराऍं । हवा कहाँ-कहाँ है, प्रश्‍न पूछें, चर्चा करें । दिए गए चित्रों का वाचन कराऍं । उनपर प्रश्‍न
पूछने के लिए प्रेरित करें । उदाहरण देते हुए चर्चा करें और विद्यार्थियों में वैज्ञानिक दृष्टिकोण विकसित करें ।

8. ज्ञान-विज्ञान

क्या तुम्हें हवा दिखाई देती है ? नहीं न ! सत्य तो यह है कि हवा भूमंडल के हर स्थान पर
उपलब्ध है । वह दिखाई नहीं देती पर वायुमंडल की अधिकांश जगह वही घेरती है । विश्‍वास नहीं
होता न ! आओ, एक प्रयोग द्‌वारा इसे समझने का प्रयास करें ।
एक गुब्बारा लो । इसे मॅुंह से फुलाओ । तुम देखोगे कि गुब्बारे का आकार बढ़ गया है ।
विचार करो- गुब्बारा क्याें फूला, उसका आकार क्यों बढ़ा ? गुब्बारे के फूलने से स्पष्ट होता है
कि हवा उसमें भर गई है । इसका अर्थ है कि हवा जगह घेरती है ।
अब गुब्बारे का मॅुंह खोल दो या गाँठ लगाई है तो उसमें आलपिन चुभाओ । इससे हवा बाहर
निकल जाएगी औैर गुब्बारा फिर से पिचक जाएगा । इसी प्रकार साइकिल की ट्यूब में हवा भरने पर
वह फूल जाती है । स्कूटर, माेटरसाइकिल, कार, ट्रक, बस आदि के पहिए भी हवा के दम पर ही
चलते हैं । याद रखो; विज्ञान उसी बात को मान्य करता है जिसे प्रयोग द्‌वारा सिद्ध किया जा सके ।

78
पत्र - पढ़ो, समझो और बताओ ः

q विद्यार्थियों से पत्र का मुखर वाचन कराऍं । पत्र का प्रारूप समझाऍं । पृथ्वी की उपयोगिता, दिन-रात, ॠतुओं पर चर्चा करें । अप चर्चा ने
मित्रों/ सहेलियों, आदरणीयों को पत्रलेखन हेतु विद्यार्थियों को प्रोत्साहित करें । अन्य किसी पत्र का वाचन करवाऍं ।

9. पृ
थ्वी

- आर. डी. ओझा
‘धरती’, वसंुधरा नगर,
पो. अवनि, जि. ग्रहांचल,
सौरमंडल राज्य १११ १११
दि. २२ अप्रैल २०१4

प्रिय बेटे मानव,

आशीर्वाद । तुम्हारी कुशलता की कामना करती हँू ।

मेरा जन्म कब और किन परिस्थितियों में हुआ होगा; यह जानने की इच्छा सभी को है ।
वैज्ञानिकों ने विभिन्न अनुसंधानों द्‌वारा यह पता लगाया कि मेरा जन्म आज से लगभग पाँच खरब
वर्ष पूर्वहुआ होगा । वैज्ञानिकों की संकल्पना के अनुसार मेरा प्रारंभ एक दहकते हुए अग्निपिंड के
रूप में रहा होगा । मेरा आकार कुछ लंबोतरा है । मैं ध्रुवों पर चपटी और विषुवतरेखा पर उभरी हुई
हँू । मैं बहुत तेज गति से सूर्य के चारों ओर घूमती हँू । इस गति को ‘परिक्रमण’ कहते हैं । परिक्रमण
के फलस्वरूप विभिन्न ॠतुऍं होती हैं । मेरी एक गति और भी है । उसे ‘परिभ्रमण’ कहा जाता है ।
इसमें मैं अपनी धुरी पर घूमती हँू । परिभ्रमण के कारण ही दिन और रात होते हैं ।
वस्तुतः मैं एक एेसा अनोखा ग्रह हँू जिसके अधिकाधिक भाग में जल-ही-जल है । मेरे चारों ओर
वायुमंडल है । मेरा तापमान मानव जीवन के लिए अनुकूल एवं पोषक है । मैं हरे-भरे मैदान, विशाल
सागर, निरंतर कल-कल करती हुई बहने वाली नदियाँ, बर्फीले पहाड़ और जैव विविधता से भरी हुई
हँू । तुम मेरे सबसे अच्छे बुद्‌धिमान पुत्र हो । लेकिन आज तुम्हारे बढ़ते उपभोक्तावाद, विकास की
अंधाधुंध दौड़, अनियंत्रित होते कूड़े-कचरे के अलावा बढ़ते प्रदूषण आदि कारणों से मेरे लिए साँस
लेना भी मुिश्कल हो रहा है । इसलिए तुम्हें प्रयत्नशील रहना चाहिए कि मैं जीवन के हजारों रंगों के
लिए सदा हँसती और खिलखिलाती रहँू । आखिर मैं रहँूगी तभी तो तुम्हारी साँस चलती रहेगी न !

तुम्हारी माँ
पृथ्वी

79
स्वाध्याय

१. रेगिस्तान के बारे में सुनो ।
२. निम्नलिखित शब्दों के वचन बदलकर बताओ ः
परिस्थितियों, वैज्ञानिकों, पिंड, नारंगी, गोला, ध्रुवों, रेखा, विविधता, नदी, कूड़े-कचरे, आँखें, बेटे ।
३. उचित विरामचिह्न लगाकर वाक्यों को पढ़ो ः
इकाई बोली दहाई से सैकड़ा से लड़ोेगे सैकड़ा ने पूछा बिन मौत मरोगे हजार को देख सामने सैकड़ा का दम फूल गया
लाख से सामना होते ही हजार को साप सू ँ घ गया करोड़ आता दीखा तो ँ लाख भाग खड़ा हुआ अरब के सामने
करोड़ चारों खाने चित हुआ खरब के आने से हाहाकार मच गया और अरब बर्फ-सा जम गया
4. उत्तर लिखो ः
(क) पृथ्वी के जन्म के बारे में किसने और कैसे पता लगाया ?
(ख) पृथ्वी का प्रारंभ किस तरह का रहा होगा ?
(ग) परिक्रमण और परिभ्रमण किसे कहते हैं ?
(घ) पत्र में ऊपर दाहिनी तरफ, बाईं तरफ और सबसे नीचे दाईं ओर क्या-क्या लिखा जाता है ?
(ङ) पृथ्वी को साँस लेना क्यों मुश्किल हो रहा है ?
5. चित्र देखकर नाम बताओ ः

६. तुम अक्षम/वृद्ध व्यक्तियों की सहायता निम्न में से किस प्रकार कर सकते हो, बताओ ः
(च) बस और रले में बैठने की जगह देकर ।
(छ) रास्ता पार करने में ।
(ज) सामान लाने/उठाने में ।
(झ) हाथ पकड़कर उठने-बैठने में ।
(ञ) समयानुसार भोजन/पानी पूछकर ।

84
* पुनरावर्तन *

१. सुनी हुई कोई एक जातक कथा सुनाओ ।
२. देखे हुए ऐतिहासिक स्थान के बारे में बताओ ।
३. खेती में हो रहे नए परीक्षणों की जानकारी पढ़ो ।
4. गणितीय आकारों और दिशाओं के दस-दस नाम लिखो ।
5. निम्नलिखित वर्ग पहेली में आड़े, खड़े, तिरछे पंचमाक्षरयुक्त बीस शब्द ढ़ँूढ़कर उन्हें रेखांकित करो ।

उपक्रम

सामाजिक प्रेरक-
प्रसंगों से तुमने

क्या-क्या सीखा,
बताओ ।

माँ-पिता जी से

सामाजिक प्रेरक-
प्रसंगों के बारे में

सुनो ।

अपने आस-पास
लगे विज्ञापनों
के शीर्षक
पढ़ो ।

अब तक तुम
कौन-कौन-से गाँव
देख चुके हो;
उनके नाम लिखो ।

* शब्दार्थ *

4. जायकवाड़ी बाँध ः परियोजना= प्रकल्प, लंबे समय तक चलने वाली योजना ।
6. चाँद और धरती ः तात= बेटा; गात= शरीर; मात= माता ।
पहली इकाई

दूसरी इकाई
२. सीख ः निसदिन= रातदिन; आफत= संकट; पय= दूध ।
३. घंटाकरण ः घसियारा= घास काटने वाला; चरवाहा= पशु चराने वाला ।
5. पेटूराम ः थुलथुल= मोटा, स्थूल; मन मसोसकर= इच्छा दबाकर ।
6. मिठाइयों का सम्मेलन ः चटोरी= जिसे व्यंजन खाने का अत्यधिक चाव हो;
अनुपात= प्रमाण; क्षति= हानि; प्रथा= परंपरा, रीति-रिवाज ।
९. मैं दीपक हँू ः नक्काशी= पत्थर आदि पर खोदकर बेल-बूटे बनाने की कला;